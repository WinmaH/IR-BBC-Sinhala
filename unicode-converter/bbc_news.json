[{"headline": null, "date": "2019 ජුනි 18", "news": ""}, {"headline": "උතුරු කොරියාව: 'සුළු වරදටත් දඬුවම මරණය'", "date": "2019 ජුනි 12", "news": "උතුරු කොරියානු රජයට අයත් ප්‍රසිද්ධියේ මරණීය දණ්ඩනය ක්‍රියාවට නංවනු ලබන ස්ථාන 318 ක් හඳුනාගැනීමට හැකි වූ බව දකුණු කොරියානු රාජ්‍ය නොවන සංවිධානයක් පවසයි .   උතුරු කොරියාවෙන් පලා ගිය පුද්ගලයන්  610 දෙනෙකු සමග  වසර හතරක කාලයක් තිස්සේ  සිදුකළ සාකච්ඡාවලින් පසු 'ට්‍රාන්සිෂනල් ජස්ටිස් වර්කින් ගෲප්' (Transitional Justice Working Group)' නම් සංවිධානය සැකසූ වාර්තාවක එම තොරතුරු ඇතුළත්ව තිබේ.  ගවයෙකු සොරකම් කිරීම වැනි වරදකට මෙන් ම දකුණු කොරියානු රූපවාහිනී නාලිකාවක් නැරඹීම ද 'වරදක්' ලෙස හුවා දක්වමින් දශක ගණනාවක් තිස්සේ මරණ දඬුවම ක්‍රියාත්මක කර ඇති බව එම වාර්තාවේ දැක්වෙයි.  ගංගා, පිට්ටනි, වෙළෙඳපොළ, ක්‍රීඩාංගණ සහ පාසල් ආසන්නනයේ පවා එවැනි මරණ දඬුවම් ක්‍රියාත්මක කර ඇති බව 'ට්‍රාන්සිෂනල්  ජස්ටිස් වර්කින් ගෲප්' මානව හිමිකම් සංවිධානය පවසයි.  \"මරණයට පත්වූවන්ගේ දෛවය සිතියම්කරණය\" ලෙස නම් කර ඇති අඟහරුවාදා (ජුනි 11) එළි දැක්වූ එම වාර්තාවේ සඳහන් කර ඇති පරිදි, මරණ දඬුවම ක්‍රියාත්මක කරන ආකාරය නැරඹීමට දහසකට අධික පිරිසක් අදාළ ස්ථානයන්ට එක්රැස් වෙති. සමහර අවස්ථාවලදී  මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට පවා එය සිදුකරන ආකාරය බලා සිටීමට බල කර ඇතැයි ද වාර්තාවේ සඳහන්ය. අදාළ වාර්තාව වැඩිදුරටත් පෙන්වා දෙන්නේ මරා දැමුණු පුද්ගලයන්ගේ සිරුරු හෝ ඔවුන් වළ දැමූ ස්ථාන ගැන ඥාතීන් දැනුවත් කිරීමක් සිදුවන්නේ කලාතුරකින් බවය.  ප්‍රසිද්ධියේ මරණීය දණ්ඩනය ක්‍රියාත්මක කරන ආකාරය නරඹා ඇති කුඩා ම දරුවාගේ වයස අවුරුදු හතක් බව ලැබී ඇති සාක්ෂි අනුව පෙනී යයි.   සමහර සිර ගෙවල් මෙන් ම දේශපාලන වැරදිවලට සම්බන්ධ පුද්ගලයන් රඳවා ඇති ස්ථානවල ද ප්‍රසිද්ධියේ මරණ දඬුවම ක්‍රියාත්මක කෙරේ. මෙම කඳවුරු තුළ සිටින පුද්ගලයන්ට ගස් කැපීම සහ පතල් හෑරීම වැනි බරපතළ කාර්යයන්හි ද නියැලීමට සිදුවේ.   2000 වසරේදී මෙවන් කඳවුරක සිටි පුද්ගලයන් පිරිසක් පැවසුවේ චීනයට පලා යාමට තැත් කළ කාන්තාවන් තිදෙනෙකු ඝාතනය කරන ආකාරය නැරඹීමට රැඳවියන් අසූ දෙනෙකුට බල කර සිටි බවය. \"මේ දේ ඔබටත් වෙන්න පුළුවන්\" යැයි මහජන ආරක්ෂක අමාත්‍යංශ නිලධාරියෙකු එම අවස්ථාවේදී කියා සිටි බව ඔවුහු පැවසූහ.    \"ත්‍රාසය ඇති කිරීම සහ සිවිල් වැසියන් රජයට එරෙහිව කටයුතු කිරීම වැළැක්වීම මරණීය දණ්ඩනය ක්‍රියාත්මක කිරීමේ ප්‍රධාන අරමුණ වී තිබෙන,\" බවත් වාර්තාවේ දැක්වේ. බොහෝ විට වෙඩි තැබීම් මගින් මරණ දණ්ඩනය සිදු කරන බව සාකච්ඡාවලට සහභාගී වූ පිරිස පවසති. සාමාන්‍යයෙන් සිදුවන්නේ වෙඩික්කරුවන් තුන් දෙනෙකු එක් අයෙකු වාර තුන බැගින් 'වරදකරුවාට' වෙඩි තැබීමය.    මරණ දඬුවම ක්‍රියාත්මක කරන පුද්ගලයන් සමහර අවස්ථාවලදී බීමතින් සිටි බව සාකච්ඡාවලට සහභාගී වූවෝ පැවසූහ. \"යමෙක් මරණ එක මානසික වශයෙන් හරි අමාරු දෙයක් වීම මේකට හේතුවයි,\" එක් පුද්ගලයෙක්  පැවසීය.  උතුරු කොරියාව එල්ලා මැරීම් 2005 වසරේ සිට අවම කර හෝ නතර කර තිබුණත්, ප්‍රසිද්ධියේ එල්ලා මැරීම් තවමත් වාර්තා වන බව අදාළ රාජ්‍ය නොවන සංවිධානය පවසයි.  \"ප්‍රසිද්ධියේ මරණීය දණ්ඩනය දීම කාලයත් සමග අඩු වෙමින් යන බවක් පෙනෙන්න තිබෙනවා. නමුත් උතුරු කොරියාව මෙය රහසේ ක්‍රියාත්මක කරනවා වෙන්න පුළුවන්\" වාර්තාවේ එක් ලේඛකයෙකු වන ඊතන් ෂින් පැවසීය. අතීතයේ උතුරු කොරියානු උසස් නිලධාරීන් පවා මරණ දණ්ඩනයට යටත් කර තිබේ. 2013දී රාජද්‍රෝහී ක්‍රියාවල නිරත වී යැයි චෝදනා කරමින් උතුරු කොරියානු නායක කිම් ජොන් අන්ගේ මාමාට ද මරණීය  දණ්ඩනය පමුණුවන ලදී. කෙසේ වෙතත්, උතුරු කොරියාවේ මරණ දඬුවම් පිළිබඳ නිකුත් වී ඇති වාර්තාවල සත්‍යතාව තහවුරු කර ගැනීම අතිශය අපහසු  ක්‍රියාදාමයකි.  උතුරු කොරියානු ප්‍රසිද්ධ ගායිකාවක වන හයොන්-සොන්ග්-වොල් (Hyon Song-wol) ප්‍රසිද්ධියේ මරා දැමුණු බවට 2013දී පුවත් පළ විය.  එම සිද්ධිය දකුණු කොරියානු පුවත්පතක් වාර්තා කර තිබුණේ \"වාදක මඬුල්ල බලා සිටියදී ම ස්වයංක්‍රීය ගිනි අවියකින් වෙඩි තබා ඇය ඝාතනය කළා,\" යනුවෙනි. නමුත්, 2018 ශීත සෘතුවේ පැවැත්වුණ ඔලිම්පික් තරග සඳහා ''සෝල්' නගරයට ගිය උතුරු කොරියානු නියෝජිත මණ්ඩලයට ඇයත් එක් වී සිටිනු දැක ගත හැකි විය.  "}, {"headline": "අට හැවිදිරි දැරියගේ ඝාතනයට හය දෙනෙකු වරදකරුවන් - ඉන්දීය අධිකරණ තීන්දුවක්", "date": "2019 ජුනි 10", "news": "ඉන්දීය කාශ්මීරයේ දී අට හැවිදිරි දැරියක් වධහිංසා පමුණුවා, දූෂණය කර මරා දැමීම සම්බන්ධයෙන් චෝදනා ලැබ සිටි සැකකරුවන් අට දෙනාගෙන් හය දෙනෙකු වරදකරුවන් ලෙස විශේෂ අධිකරණයක් මගින්  තීන්දු කරනු ලැබ ඇත. ඉන් තිදෙනෙකුට ජීවිතාන්තය දක්වා සිර දඬුවම් නියම විය.  මුස්ලිම් එඬේර ජනකොටසකට අයත් අට හැවිරිදි දැරියගේ මළසිරුර 2018 ජනවාරි මස 'කතුවා' නගරය අසල කැලෑවක තිබී හමුවිය. එහෙත් ඇය දූෂණය කර මරා දැමීම ප්‍රධාන පුවතක් බවට පත්වූයේ, ඇය ඝාතනය කිරීම සම්බන්ධයෙන් සැකපිට හින්දු පුරුෂයන් අට දෙනෙකු අත්අඩංගුවට ගැනීම ගැන දක්ෂිණාංශික හින්දු කණ්ඩායම් සහ නීතිවේදීන් පිරිසක් විරෝධය පළකිරීමත් සමගය. සැකකරුවන් සියලුදෙනා ඔවුන්ට එරෙහිව තිබූ චෝදනා සියල්ල ප්‍රතික්ෂේප කළහ.  2018 ජනවාරි මස වයස අවුරුදු අටක් වයසැති දැරියක් දින ගණනාවක් නිවසින් අතුරුදහන් වී සිටි අතර, සති තුනකට පමණ පසු බැඳ දමා තිබුණු ඇයගේ මළසිරුර කැලෑ ප්‍රදේශයක තිබී හමුවිය.   ප්‍රදේශයේ කෝවිලක දැරිය සඟවා තබා දින ගණනාවක් ඇයට මත් ද්‍රව්‍ය ලබා දීමෙන් සිහිනැති කර තිබෙන බව පරීක්ෂකයෝ පැවසූහ.  \"දින ගණනාවක් ඇයව දූෂණය කර, වධහිංසා පමුණුවා අවසානයේ මරා දමා තිබුණා\" යැයි චෝදනා පත්‍රයේ සඳහන් වී තිබිණි.    චෝදනාවලින් නිදහස් කෙරුණ  දෙදෙනාගෙන්  එක් තැනැත්තෙක්  එක් වරදකරුවෙකුගේ පුතෙකි. ආණ්ඩුවේ විශ්‍රාමික නිලධාරියෙක්, පොලිස් භටයන් හතර දෙනෙක් සහ බාල වයස්කාරයෙක් චූදිතයන් අතර සිටිති. බාලවයස්කාර වරදකරුවන් සම්බන්ධයෙන් ඉන්දියාවේ ක්‍රියාත්මක වන පනතට අනුව එම තැනැත්තා  විශේෂ අධිකරණ ක්‍රියාවලියකට මුහුණ දුන් අතර, සඳුදා දින (ජුනි 10) තීන්දුව ප්‍රකාශයට පත් කරන අවස්ථාවේ අධිකරණය තුළ සිටියේ චූදිතයන් හත් දෙනෙකු පමණි.    චූදිතයන් අතර සිටින ආණ්ඩුවේ විශ්‍රාමික නිලධාරියෙකු වන සංජී රාම් සහ පොලිස් නිලධාරී දීපක් කජුරියා මෙම අපරාධය පිටුපස සිටින \"මහ මොලකරුවන්\" වීම හේතුවෙන් ඔවුන්ට මරණ දඬුවම් ලබා දෙන ලෙස දැරියගේ මව ඉල්ලා සිටී.    අද (ජුනි 10) සවස් කාලයේ දී වැරදිකරුවන්ට හිමි දඬුවම් අධිකරණය ප්‍රකාශයට පත් කළේය.  මෙම නඩුව \"පරිවේෂණ සාක්ෂි\" මත පදනම් වීම හේතුවෙන් වැරදිකරුවන්ට අවම දඬුවම ලබා දෙන ලෙස ඔවුන් වෙනුවෙන් පෙනී සිටින නීතිඥයා අධිකරණයෙන් ඉල්ලා සිටියේය. එමෙන්ම, සියලු වරදකරුවන් සිය පවුල් නඩත්තු කරන එකම මුදල් උපයන්නන්  වීම වැනි කරුණු සැලකිල්ලට ගන්නා ලෙස ද ඔහු තවදුරටත් ඉල්ලා සිටියේය.        මේ අතර, දැරියගේ මව බීබීසීයට පැවසුවේ, \"මගේ දුවගේ මුහුණ මට තවමත් මැවිලා පේනවා. ඒ දුක කවදාවත් නැති වෙන්නේ නැහැ. එයාගේ වයසේ අනික් දරුවන් සෙල්ලම් කරනවා දකිනකොට මගේ හදවත රිදුම් දෙනවා\" යනුවෙනි. තීන්දුව ප්‍රකාශ කරන දවසේ  අධිකරණයට නොයා සිටීමට දැරියගේ පවුලේ අය තීරණය කර තිබිණි.   \"මෙය ඇත්තටම එකට එක් වී ලබා ගත් ජයග්‍රණයක්. ආගම් භේද නැතුව මුළු රටම මේ අපරාධයට එරෙහිව සටන් වැදුණා\" යැයි දැරියගේ පවුලේ අය නියෝජනය කරන නීතිඥවරයෙකු බීබීසී වෙත පැවසීය.   දැරියට සිදුව තිබූ අතිශය දරුණු තුවාල ගැන විස්තර ඇසීමෙන් බොහෝ ඉන්දියානුවෝ කම්පනයට පත් වූහ.   චූදිතයන්ට සහයෝගය දක්වමින් පැවැත්වුන රැස්වීමකට ඉන්දියාවේ පාලක හින්දු ජාතිකවාදී භාරතීය ජනතා පක්ෂයේ (BJP) ඇමතිවරුන් දෙදෙනකු ද සහභාගී වීම මහජනතාව කුපිත කිරීමක් විය. සැකකරුවන් දැරිය දූෂණය කොට මරා දමා ඇත්තේ එම දැරිය අයත් ගෝත්‍රික ජනයා ඔවුන්ගේ වාසස්ථාන වලින් නෙරපා හැරීමේ අටියෙන් බව පරීක්ෂණ පැවැත්වෙන කාලයේ දී පොලිසිය පැවසීය.   ජම්මු සහ කාශ්මීර අධිකරණවලින් ඉවත් කර අදාළ නඩුව පංජාබ් ප්‍රාන්තයේ 'පතන්කොට්' (Pathankot) උසාවියක විභාග කළ යුතු බවට ඉන්දීය ශ්‍රේෂ්ඨාධිකරණය නියෝග කර තිබිණි. එමෙන්ම, එය 2018 ජූලි නව වෙනිදා ආරම්භ කර අවසානය තෙක් දෛනික මට්ටමින් විභාගයට ගන්නා ලෙස ද නිර්දේශ කර තිබිණි.  කන්දක් මුදුනෙහි පිහිටි නිවසක සිටි දැරියගේ මව, වැඩිමහල් දියණිය සහ තවත් පවුලේ අය හමුවීමට මම ගියෙමි.  ඔවුන් සතු බැටළුවන් සහ එළුවන් සෑම තැනකම විසිරී සිටි අතර, නඩු තීන්දුව ලැබුණ බව ඔවුහු නොදැන සිටියහ.  චූදිතයන් හය දෙනෙකු වරදකරුවන් ලෙස අධිකරණය තීන්දු කර ඇතැයි මම ඇයට පැවසුවෙමි. එම සතුටුදායක ආරංචිය ලබා දීම වෙනුවෙන් ස්තුති කළ ඇයට හැඬීම නතර කරගත නොහැකි විය.   සතුන් විකිණීම ඔවුන්ගේ එකම ආදායම් මාර්ගය වන අතර, තීන්දුව ප්‍රකාශ කරන දින 'පතන්කොට්' අධිකරණයට යෑම සඳහා වියදම් දැරීමට නොහැකි වී තිබිණි.  \"මම නිතරම සාධාරණය ලැබේවි යැයි විශ්වාස කරනවා. දෙවියෝ මට ශක්තිය දීලා තිබෙනවා ඒ වෙනුවෙන් සටන් කරන්න,\" මව පැවසුවාය.  ප්‍රධාන සැකකරුවන් දෙදෙනාට මරණ දඬුවම් ලබා නොදුනහොත්, ඇය සහ ස්වාමිපුරුෂයා තීන්දුවට එරෙහිව අභියාචනයක් ඉදිරිපත් කරන බව ඇය පැවසීය.  \"අපි කන්නේ, බොන්නේ නැතුව හරි අපේ දුව වෙනුවෙන් සාධාරණය ඉටු කරනවා\" යැයි ඇය තවදුරටත් පැවසීය.  පහළොස් වියැති වැඩිමහල් දියණිය පැවසුවේ ඇය ඇතුළු සම වයසේ පසුවන ගැහැණු ළමුන් \"නිතරම හින්දු මිනිසුන්ට බයේ ජීවත් වෙනවා\" යනුවෙනි. එමෙන්ම, පවුලේ වැඩිහිටියෙකු නැතිව නිවසින් බැහැර නොවන බව ද ඔවුහු පැවසූහ.  වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය.  වයස අවුරුදු දොළහට අඩු දරුවන් දූෂණය කරන අපරාධකරුවන්ට මරණ දඬුවම ලබා දීමට ඉන්දීය කැබිනට් මණ්ඩලය පසුගිය වසරේ දී අනුමැතිය පළ කළේය. පසුගිය දශකය තුළ ඉන්දියාවේ මරණ දණ්ඩනය ක්‍රියාත්මක කර ඇත්තේ අවස්ථා තුනක දී පමණය. දිල්ලි නගරයේ බස් රිය තුළ වෛද්‍ය ශිෂ්‍යාවක් දූෂණය කර මරා දැමීම සම්බන්ධයෙන් සිව් දෙනෙකුට මරණ දඬුවම නියම වුවත්, එය මෙතෙක් ක්‍රියාත්මක කර නැත. එම නඩුවේ තීන්දුව ප්‍රකාශයට පත් කරමින් විනිසුරුවරයා පැවසුවේ චූදිතයන්ට පැනවූ දඬුවම \"අතිශය විරල දෙයක්\" බවය. ඉන්දියාවේ බල පැවැත්වෙන දණ්ඩ නීති සංග්‍රහයට අනුව කාන්තාවක් සමූහ දූෂණය කිරීමේ වරදට මරණ දඬුවම ලබා දිය හැකි බව 'හින්දුස්ථාන් ටයිම්ස්' වාර්තා කර තිබිණි.  ඉන්දියාවේ මරණ දණ්ඩනය ක්‍රියාත්මක කරනු ලබන්නේ එල්ලා මරා දැමීමෙනි. එය අවසාන වරට ක්‍රියාත්මක කර තිබෙන්නේ 2015 දීය. "}, {"headline": "ක්‍රීඩාවේ ජීව ගුණය රැකගත් ඉන්දීය නායක කෝලි, ගිල්ක්‍රිස්ට් සහ ඇන්ඩෲ ස්ට්‍රෞස්", "date": "2019 ජුනි 11", "news": "ඉන්දීය ක්‍රිකට් නායක විරාත් කෝලි ලොව පුරා ක්‍රිකට් ක්‍රීඩා ලෝලීන්ගේ අවධානය දිනා ගැනීමට සමත්ව සිටින්නේ දක්ෂ පිතිකරුවෙකු වශයෙනි. ඔහු ක්‍රීඩාවේ මහත්මා ගතිය සහ ජීව ගුණය   රැක ගැනීමට ගන්නා උත්සහය පිළිබිඹු වන සිදුවීමක් ඉරිදා (ජුනි 09) නිමා වූ ඉන්දීය - ඔස්ට්‍රේලියා ලෝක කුසලාන ක්‍රිකට් තරගයේදී දක්නට ලැබිණි. ඉන්දියාව පන්දුවට පහර දෙමින් සිටින විට හිටපු ඔස්ට්‍රේලියානු නායක ස්ටීව් ස්මිත් හතර සීමාව ආසන්නයේ පන්දු රකිමින් සිටියේය. එහිදී ඉන්දීය ක්‍රීඩා ලෝලීන් ඔහුට හූ කියමින් උසුළු විසුළු කරන්නට විය. ඒ අවස්ථාවේදී පන්දුවට පහර දෙමින් සිටියේ කෝලිය. ඔහු ඉන්දීය ක්‍රීඩා ලෝලීන් කරමින් සිටි දේ නොරිස්සීය.  ඔවුන් වෙත ඇවිද ගිය කෝලි, හිටපු ඔස්ට්‍රේලියානු නායකයාට අත්පුඩි ගසා ඔහු ධෛර්යවත් කරන ලෙස ඔවුන්ගෙන් ඉල්ලා සිටියේය. මීට ඉහතදී දකුණු අප්‍රිකාවේ නිව්ලන්ඩ් ක්‍රීඩා පිටියේ පැවති ටෙස්ට් තරගයක් අතරතුර පන්දුව පළුදු කළේ යැයි චෝදනා එල්ල වුණු අතර ඉන්පසු ස්ටීව් ස්මිත් සහ ඩේවිඩ් වෝනර්හට වසරක ක්‍රිකට් තහනමක් පනවනු ලැබුණි.  එම සිදුවීමෙන් අනතුරුව ඔවුන් දෙදෙනා නිරතුරුව ම ක්‍රීඩා ලෝලීන්ගේ උසුළු විසුළුවලට ලක්වේ. ඉරිදා (ජුනි 09) පැවති තරගයෙන් අනතුරුව කෝලි පැවසුවේ, \"වුණු දේ වෙලා ඉවරයි. සියලු දෙනා එය දන්නවා. දැන් ඔහු නැවත ක්‍රීඩා කරනවා. ඒ ආකාරයට යමෙකුට සැලකීම සුදුසු නැහැ,\" යනුවෙනි. ක්‍රිකට් ලෝලීන් සමාජ මාධ්‍ය හරහා කෝලිගේ ක්‍රියාව අනුමත කරමින් සහ එය අගය කරමින් සටහන් දක්වා තිබුණි. ක්‍රිකට් ක්‍රීඩාවේ ජීව ගුණය ඉස්මතු වූ අවස්ථා කිහිපයක් පහත දැක්වේ:  2003 ලෝක කුසලාන තරගාවලියේ අවසාන පූර්ව තරගය පැවැත්වූයේ  ඔස්ට්‍රේලියා කණ්ඩායම සහ ශ්‍රී ලංකා කණ්ඩායම අතරය. එම තරගය දකුණු අප්‍රිකාවේ පෝර්ට් එළිසබෙත් ක්‍රීඩා පිටියේ පැවැත්විණ. ඔස්ට්‍රේලියානු මුළු ලකුණු සංඛ්‍යාව 34ක් තිබියදී ආරම්භක පිතිකරු ඇඩම් ගිල්ක්‍රිස්ට් එල්ල කළ පහරක් පා ආවරණයේ වැදී උඩ පන්දුවක් ලෙස කඩුලු රකිමින් සිටි කුමාර් සංගක්කාර රැක ගත්තේය. පන්දු යවමින් සිටියේ අරවින්ද ද සිල්වාය. නමුත් විනිසුරු එය දැවී යාමක් ලෙස නම් කරන බවක් නොපෙනුණි. එහෙත් ක්‍රිකට් ක්‍රීඩාවේ ජීව ගුණය රැක ගනිමින් ගිල්ක්‍රිස්ට් ක්‍රීඩා පිටියෙන් ඉවත් විය. එංගලන්තය සහ ශ්‍රී ලංකාව අතර ජොහැන්නස්බර්ග් නුවර පැවති චැම්පියන්ස් කුසලාන තරගයකදී ශ්‍රී ලංකා කණ්ඩායමේ ඇන්ජලෝ මැතිව්ස් ග්‍රැහැම් අනියන්ස්ගේ ඇඟේ වැදීම නිසා දුවද්දී දැවී ගියේය. ඒ අවස්ථාවේ මැතිව්ස් ලකුණු 51ක් ලබා සිටියේය. මැතිව්ස් තමා දැවී ගිය ආකාරය ගැන නොසතුට පළ කරමින් පිටියෙන් ඉවත් විණි. නමුත් එංගලන්ත නායකයා ලෙස කටයුතු කළ ඇන්ඩෲ ස්ට්‍රෞස් මැතිව්ස් නැවත කැඳවීය.  තරගයෙන් අනතුරුව ශ්‍රී ලංකා නායක කුමාර් සංගක්කාර එංගලන්ත කණ්ඩායමේ තීරණය ක්‍රීඩාවේ ජීව ගුණය රැක ගැනීමට ඉතා වැදගත් වන බව පැවසීය. මෙම තරගාවලියේ තෙවන තරගය එංගලන්තයේ ට්‍රෙන්ට් බ්‍රිජ් ක්‍රීඩා පිටියේ  පැවැත්විණි.  තරගයේ තෙවන දිනයේ තේ පානයට තරගය නතර කිරීමට සූදානම් වන අවස්ථාවේදී විනිසුරුවරයා එය සංඥා කිරීමට පෙර ඉයන් බෙල් පිතිකරු සීමාවෙන් ඉවතට ගියා යැයි පවසමින් ඉන්දීය ක්‍රීඩකයෝ ඉයන් බෙල්ගේ විකට්ටුව බිඳ හෙළීය. ඉන්පසු ඔහු දැවී ගිය ක්‍රීඩකයෙකු බවට නම් කරන ලෙස ඉල්ලීමක් කළ අතර තෙවන විනිසුරු ඉයන් බෙල් දැවී ගිය ක්‍රීඩකයෙකු ලෙස නම් කළේය. නමුත් තේ පානය අතරතුරදී ඉන්දීය කණ්ඩායමේ නායක එම් එස් ධෝනි හමුවූ එංගලන්ත නායක ඇන්ඩෲ ස්ට්‍රෞස් සහ ඇන්ඩි ෆ්ලවර් එම ඉල්ලීම ඉල්ලා අස්කර ගන්නා ලෙස ඉල්ලීමක් කළහ. ඊට එකඟ වූ ධෝනි නැවත ඉයන් බෙල් හට පන්දුවට පහර දීමට අවස්ථාව ලබා දීමට එකඟ වූණි.  "}, {"headline": "මැඩෝනා • බියොන්සේ • රිහානා • සෙලින් ඩියෝන්: ලොව ධනවත් ම ගායිකාව කවුද?", "date": "2019 ජුනි 8", "news": "ලෝකප්‍රකට ගායිකාවක වන රිහානා පසුගිය වසර තුනකට අධික කාලයක් ඇතුළත කිසිදු ගීත ඇල්බමයක් නිකුත් කර නොමැත. නමුත් ඇය වෙනත් ව්‍යාපාර කටයුතුවල නිරත වී සිටින බැවින් ඇයගේ වත්කම් ඉහළ ගොස් ඇත. ෆෝබ්ස් සඟරාව පවසන පරිදි රිහානා ලෝකයේ ධනවත් ම සංගීතවේදිනිය බවට පත්වී සිටින්නීය. 'ෆෙන්ටි' නමින් හැඳින්වෙන රූපලාවණ්‍ය නිෂ්පාදන පෙළෙහි ද හිමිකාරිය වන රිහානා සතු සමස්ත වත්කම ඩොලර් මිලියන 600ක් (බ්‍රිතාන්‍ය පවුම් මිලියන 471) වන බවට ඇස්තමේන්තු කර තිබේ. මීට පෙර ලොව ධනවත් ම ගායිකාවන්ගේ ලැයිස්තුවේ ඉහලින් ම සිටි මැඩෝනා සහ බියොන්සේ පරදවා රිහානා ඉදිරියට පැමිණ සිටින්නීය. ෆෝබ්ස් සඟරාව වාර්ෂිකව හෙළිදරව් කරන ධන කුවේරයන්ගේ ලැයිස්තු අනුව මේ වසරේ ධනවත් ම ගායිකාවන් සිව් දෙනා අනුපිළිවෙලින් මෙසේය. තිස් එක් හැවිරිදි රිහානා අවසන් වරට ගීත ඇල්බමයක් (Anti) එළි දැක්වූයේ 2016 වසරේදී ය.   කෙසේ නමුත් තමන්ගේ රූපලාවන්‍ය, කාන්තා ඇඳුම් සහ යට ඇඳුම් ව්‍යාපාර පෙළ වෙනුවෙන් ඇය වෙහෙසී කටයුතු කරන්නීය. රිහානා යන තනි නාමයෙන් ලොව ප්‍රචලිත වූ ඇය ගේ සම්පුර්ණ නම රොබින් රිහානා ෆෙන්ටි ය. වසර 2017 දී 'ෆෙන්ටි' රූපලාවණ්‍ය නිෂ්පාදන පෙළ වෙළඳ පොළට නිකුත් කළ අතර පළමු සති කිහිපය ඇතුළත ඩොලර් මිලියන 100ක ආදායමක් ලැබුණි. පසුගිය වසර තුළ පමණක් මෙම රූපලාවණ්‍ය සමාගම ඩොලර් මිලියන 570ක ආදායමක් උපයා ඇති බව 'ෆෝබ්ස්' සඟරාව පවසයි. රිහානා තමන් සතු ධනය බුද්ධිමත් ලෙස ආයෝජනය කර ඇති බව විශේෂඥයෝ පවසති. ඇය ගායිකාවක ලෙස ප්‍රසිද්ධියට පත් වී සිටින නමුත් ඇයගේ ධන සම්භාරය සරි කර ගෙන ඇත්තේ සංගීතයෙන් පමණක් නොවන බව ඔවුහූ ප්‍රකාශ කරති. "}, {"headline": "ක්‍රිකට් ලෝක කුසලානය: නුවන් ප්‍රදීප් ඉදිරි තරගයට නැහැ", "date": "2019 ජුනි 9", "news": "පුහුණුවීම් අතරතුර ආබාධයකට ලක් වූ වේග පන්දු යවන ක්‍රීඩක නුවන් ප්‍රදීප්, බංග්ලාදේශ් ක්‍රිකට් කණ්ඩායමට එරෙහිව  අඟහරුවාදා (ජුනි 11) පැවැත්වීමට නියමිත තරගයට සහභාගී නොවනු ඇතැයි ශ්‍රී ලංකා ක්‍රිකට් ආයතනය පවසයි. නුවන් ප්‍රදීප්  පන්දු යැවීම සඳහා යොදා ගන්නා අතේ සුලැඟිල්ල අද ඉරිදා (ජුනි 09) බ්‍රිස්ටල් ක්‍රීඩාංගනයේ පැවති පුහුණුවීම් අතරවාරයේ   ආබාධයට ලක් වූ අතර එහි කැපුමක් සිදුව ඇත. අනතුරුව ඔහු රෝහල් ගත කෙරුණු අතර, වෛද්‍යවරුන් විසින් ආබාධයට ලක් වූ ඇඟිල්ලට ප්‍රතිකාර කර මැහුම් දමා ඇති බව  ශ්‍රී ලංකා ක්‍රිකට් කණ්ඩායමේ කළමනාකරු අසන්ත ද මෙල් පවසයි. \"ඔහුගේ තුවාල සුව අතට පත්වීම සඳහා සතියක පමණ කාලයක් අවශ්‍ය වනු ඇත\" යනුවෙන් ශ්‍රී ලංකා ක්‍රිකට් කණ්ඩායමේ කළමනාකරු වැඩිදුරටත් කියා සිටී. ලෝක කුසලාන තරගාවලියේ ශ්‍රී ලංකාව සහ බංග්ලාදේශය අතර තරගය අඟහරුවාදා 'බ්‍රිස්ටල් කන්ට්‍රි ග්‍රව්න්ඩ්' ක්‍රීඩාංගනයෙහි ආරම්භ වීමට නියමිතය. ශ්‍රී ලංකා කණ්ඩායම සහ ඇෆ්ගනිස්තානය අතර පසුගියදා පැවති තරගයේදී වේග පන්දු යවන ක්‍රීඩක නුවන් ප්‍රදීප් තරගයේ වීරයා බවට පත් විය. ඔහු ලකුණු 31 ට ඇෆ්ඝන්  ක්‍රිකට් කණ්ඩායමේ කඩුලු හතරක් දවා ගැනීමට සමත් වූ අතර, ශ්‍රී ලංකාව  2019 ලෝක කුසලාන තරගාවලියේ  පළමු ජයග්‍රහණය එම තරගයේ දී වාර්තා කළේය.  පසුගිය සිකුරාදා (ජුනි 07) ශ්‍රී ලංකාව සහ පාකිස්තානය අතර පැවැත්වීමට නියමිතව තිබූ තරගයට වර්ෂාවෙන් බාධා එල්ල වීම හේතුවෙන් අතහැර දැමුනේ කණ්ඩායම් දෙකටම එක් ලකුණ බැගින් පිරිනමමිනි.  ජුනි 01 වෙනිදා ශ්‍රී ලංකාව සමග පැවති තරගයෙන් නවසීලන්ත කණ්ඩායම පහසු ජයක් ලැබීමට සමත් විය.  "}, {"headline": "හොංකොං උද්ඝෝෂණ: චූදිතයන් චීනයට භාරදෙන නීතිය ප්‍රතිවාදීන් දඩයමක් වේද?", "date": "2019 ජුනි 9", "news": "අපරාධ චෝදනා එල්ල වෙන හොංකොං වැසියන් චීනයට ගෙන යාමට අවසර ලැබෙන යෝජිත නව නීතියට (extradition bill) එරෙහිව එම දිවයිනේ පැවැත්වුන මහා පෙළපාලියට දසදහස් සංඛ්‍යාත ජනකයක් සහභාගී වෙමින් සිටියහ. චූදිතයන් චීනයට ගෙන යාමට අවසර ලැබෙන නව පනත් කෙටුම්පතෙහි ඉලක්කය හොංකොං දූපතේ දේශපාලන ප්‍රතිවාදීන් දඩයම් කිරීම යයි එම යෝජිත නීතිය දෝෂ දර්ශනයට ලක් කරන විවේචකයෝ  පවසති.   ව්‍යාපාරික ප්‍රජාව සහ නීතිවේදීන්ගේ පටන් ශිෂ්‍යයන්ද, ප්‍රජාතන්ත්‍රවාදය වෙනුවෙන් පෙනී සිටින කණ්ඩායම්වල පටන් ආගමික සංවිධාන ද ඇතුළු  විවිධ සමාජ ස්ථරවලට අයත් බහුවිධ ජනකායක් සුදු ඇඳුමෙන් සැරසී වීදි බැස සටන් පාඨ හඬ නගමින් පෙළපාලියෙන් ගමන් ගනිමින් සිටි බව හොංකොං දූපතෙන් ලැබෙන වාර්තා මගින් පැවසෙයි. \"මේ නීතිය හොංකොං දූපතේ අන්තිම සූදුවයි. මේක ජීවිතය සහ මරණය අතර කාරණයක්. එක සලකලයි මම අද පෙළපාලියට එකතු වුණේ\" පනස් නව හැවිරිදි මහාචාර්ය රොකී චෑන්(Rocky Chang) රොයිටර් පුවත් සේවයට ප්‍රකාශ කළේය. \"මේක සාතන් ගේ නීතියක්\" මහාචාර්ය රොකී චෑන් කියා සිටියි.  හොංකොං දූපතේ චීන පාලනයට එරෙහි සියලු කණ්ඩායම්හි එකතුවෙන්  2014 වසරේ දියත් කෙරුණ මහා විරෝධතා ව්‍යාපාරයට ලක්ෂ සංඛ්‍යාත ජනකායක් සහභාගී වු අතර, ඊටත් වැඩි මහජන සහභාගිත්වයක් සැකකරුවන් භාර දීමේ නව නීතියට එරෙහිව ඉරිදා (ජුනි 09) ආරම්භ වූ විරෝධතා පෙළපාලි සඳහා වීදි බසිනු ඇතැයි සංවිධයකයෝ බලාපොරොත්තු පළ කර තිබුණි.  යෝජිත නව නීතිය මගින් නීතියේ සිදුරු වසා දැමෙන අතර එහි අරමුණ මහජන ආරක්ෂාව සැලසීම යයි ආණ්ඩුව පවසයි. ලබන ජූලි මාසයට පෙර සම්මත කර ගැනීමට නියමිත යෝජිත නීතියේ සංශෝධන ඇති කරන මෙන් හොංකොං දූපත් පාලක කැරී ලෑම්(Carrie Lam) බලපෑම් කර ඇති බවක් ද වාර්තා වෙයි. ආගමික සහ දේශපාලන කරුණු මත එදිරිවාදීකම්වලට ගොදුරු වෙන ඕනෑම පුද්ගලයකු  චීනයට ගෙනයාම වැළැක්වෙන ආරක්ෂක විධිවිධාන නව පනත් කෙටුම්පතට අන්තර්ගත වෙන බව ඊට සහයෝගය දක්වන කණ්ඩායම් පෙන්වා දෙති. එහෙත්  තම දිවයින 'චීනයේ ක්‍රියාත්මක අතිශයින් අවිධිමත් නෛතික රටාවට යටත් වනු ඇත' යන්න එම පැරණි බ්‍රිතාන්‍ය යටත් විජිතයේ වෙසෙන ඉහත කී නව නීතියට එරෙහි කණ්ඩායම්වල අදහස වෙයි. එසේම නව පනතත් සමග හොංකොං දූපතේ දැනට පිරිහෙමින් පවතින ස්වාධීන අධිකරණ රටාව තවත්  නරක අතට හැරෙනු ඇතැයි ඔවුහු බිය පළ කරති. අවශ්‍ය සැකකරුවන් භාර දීමට අදාළ යෝජිත නව නෛතික වෙනස්කම් අනුව, දූෂණය සහ මිනී මැරීම වැනි අපරාධ සම්බන්ධයෙන් චෝදනා ලබන සැකකරුවන් හොංකොං පාලනයෙන් ඉල්ලා සිටීමට චීනය, තායිවානය සහ මැකාවු(Macau) දූපතේ බලධාරීන්ට බලය පැවරෙයි. එවැනි ඉල්ලීම් ඉදිරිපත් වුනොත් ඒවා වෙන් වෙන් වශයෙන් සලකා බලනු ඇත. එවැනි ඉල්ලීමක් කෙරුනොත් අදාළ සැකකරු ඉහත කී බලධාරීන්ට භාරදීම හෝ  නොදීම සම්බන්ධයෙන් අවසන් තීන්දුව තම දූපතේ අධිකරණයක් විසින් ගනු ලබන බවත්, දේශපාලන හෝ ආගමික කරුණු මත චෝදනා එල්ල වෙන සැකකරුවන් කිසිදු ආකාරයකින් එලෙස භාර නොදෙන බවත් හොංකොං නිලධාරීහු පවසති. එපමණක් නොව, වැරදි සිදු කොට පළා ගොස් සිටින පුද්ගලයන් භාරදීම සිදු කෙරෙන්නේ 'ඔවුන්ට දිය හැකි උපරිම දඬුවම හත් අවුරුදු සිර දඬුවමක්ය' යන පොරොන්දුව යටතේ බව පවසන ආණ්ඩුව එවැනි ඇතැම් සහන ගැන සඳහන් කරමින් මහජනයා සෑහීමකට පත් කිරීමට තැත් කරන බවක් ද පෙනී යයි. එහෙත් මෙම නව නීතියට එරෙහිව දැවැන්ත  මහජන මතයක් ප්‍රකාශයට පත් වෙමින් පවතී. හිතුවක්කාරී ලෙස මහජනතාව අත්අඩංගුවේ තබා ගැනීමට, සාධාරණ නොවන නඩු විභාග සහ චීන අධිකරණ රටාව යටතේ වධහිංසාවලට ගොදුරු කර ගැනීමට එම නීතියෙන් දොරටු විවර වනු ඇතැයි විවේචකයෝ බිය පළ කර ඇත.   ඉහත කී නව නීතිය පෙරට පැමිණියේ හොංකොං දූපත්වාසී දහනව හැවිරිදි තරුණයෙක් පසුගිය වසරේ පෙබරවාරි මාසයේදී සිය විසි හැවිරිදි ගර්භණී පෙම්වතිය සමග තායිවානයේ නිවාඩුවක් ගත කරමින් සිටියදී ඇය මරා දමනු ලැබ ඇති බවට චෝදනා එල්ලවීමත් සමගය.  එම අපරාධය සිදු කළ බවට චෝදනා ලබන සැකකරු පසුව හොංකොං දූපතට පළාවිත් ඇත.  සැකකරු තමන්ට භාර දෙනමෙන් තායිවාන් බලධාරීන් ඉල්ලා සිටින නමුත්, එවැනි භාරදීමක් සඳහා තායිවානය සහ තමන් අතර ගිවිසුමක් නොමැති බව හොංකොං බලධාරීහු පවසති. එහෙත් තායිවාන් ආණ්ඩුව කියා සිටින්නේ, මිනීමැරීමක් සම්බන්ධයෙන් සැක කෙරෙන තැනැත්තා යෝජිත නෛතික වෙනස්කම් යටතේ තමන් ඉල්ලා නොසිටින අතර, එම ඉල්ලීම වෙනත් කාරණයක් හැටියට මෙහෙයවන ලෙසය.   බ්‍රිතාන්‍ය යටත් විජිතයක්ව පැවති හොංකොං දූපත 1997 වසරේ මහජන චීන පාලනයට භාර දුන් අතර, ඉන් පසු \"එක රටක් -ක්‍රම දෙකක්\" (one country, two systems) යන මූලධර්මය යටතේ එය පාලනය කෙරෙයි. දූපත තුළ ඊට අවේණික නීති සංග්‍රහයක් පවතින අතර, අනිත් අතින් චීනයේ ප්‍රධාන භූමියේ පවතින තත්වයට වඩා වැඩි නිදහසක් හොංකොං වැසියෝ භුක්ති විඳිති. එක්සත් රාජධානිය සහ එක්සත් ජනපදය ඇතුළු රටවල් විස්සක් සමග හොංකොං දූපත් බලධාරීන්  සැකකරුවන් භාරදීමේ ගිවිසුම් අත්සන් කර ඇති නමුත් චීනයේ ප්‍රධාන පාලනයත් සමග එවැනි ගිවිසුමකින් බැඳී නැත. ඒ සම්බන්ධයෙන් දෙපාර්ශවය අතර පසුගිය දශක දෙක පුරාම සාකච්ඡා පැවැත්වුනත්, චීන ප්‍රධාන භූමියේ බල පැවැත්වෙන නීතිය යටතේ චූදිතයන් සඳහා ඇති දුර්වල නෛතික රැකවරණය එම සාකච්ඡාවන්හි අසාර්ථකභාවයට හේතු වී ඇත යන්න විවේචකයන්ගේ දැක්ම වෙයි. කියවන්න; "}, {"headline": "ක්‍රිකට් ලෝක කුසලානය: \"මැද පෙළ අසාර්ථක වීම අභියෝගයක්\"", "date": "2019 ජුනි 7", "news": "අඟහරුවාදා (ජුනි 04) ඇෆ්ගනිස්තානය පරාජය කරමින් 2019 ලෝක කුසලාන තරගාවලියේ ප්‍රථම ජයග්‍රහණය වාර්තා කළ ශ්‍රී ලංකා කණ්ඩායම ඉදිරි දින කිහිපයේදී  තවත් තරග දෙකකට මුහුණ දීමට නියමිතය.  පාකිස්තානය සමග සිකුරාදා (ජූනි 07) ද බංග්ලාදේශය සමග අඟහරුවාදා (ජුනි 11) ද එම තරග දෙක පැවැත්වෙන්නේ එංගලන්තයේ බ්‍රිස්ටල් නගරයේදීය. ශ්‍රී ලංකා කණ්ඩායම බ්‍රහස්පතින්දා (ජූනි 06) උදෑසන බ්‍රිස්ටල් ක්‍රීඩාංගණයේ පුහුණුවීම් සැසියකට එක් විය.  උදෑසන 10ට පමණ ක්‍රීඩාංගණයට පැමිණි ශ්‍රී ලංකා කණ්ඩායම දහවල් 1 පමණ වන තෙක් ක්‍රීඩාංගණයේ පුහුණුවීම්වල යෙදී සිටියේය.  පළමු තරග දෙකේදී ම ශ්‍රී ලංකා මැද පෙළ පිතිකරුවන් සාර්ථක නොවූ බැවින් පිතිකකරණය ගැන වැඩි අවධානයක් යොමු කරමින් පුහුණුවීම් සිදු කළේය.  ආරම්භක පිතිකරුවන් වන කුසල් ජනිත් පෙරේරා හා නායක දිමුත් කරුණාරත්න හැර අනිකුත් සියලු පිතිකරුවන් මේ දක්වා පැවති තරග දෙකේදී ම අසාර්ථක වී තිබේ.  මැද පෙළ පිතිකරුවන් තිදෙනා වන කුසල් මෙන්ඩිස්, ඇන්ජලෝ මැතිව්ස් සහ ධනංජය ද සිල්වා තරග දෙකේදී ම ලබා ගත්තේ ලකුණු 6ක් පමණි.  කුසල් මෙන්ඩිස් - 0, 2 ඇන්ජලෝ මැතිව්ස් - 0,0 ධනංජය ද සිල්වා - 4,0  කෙසේ නමුත් පුහුණුවීම්වල යෙදුණු ආකාරයට කුසල් මෙන්ඩිස්, ඇන්ජලෝ මැතිව්ස් සහ ධනංජය ද සිල්වා සිකුරාදා තරගයට ද ක්‍රීඩා කිරීමට ඉඩ ඇත. පුහුණුවීම් අතරතුර ශ්‍රී ලංකා නායක දිමුත් කරුණාරත්න බීබීසි සිංහල සේවයට අදහස් දක්වමින් මේ බව තහවුරු කළේය.  ඔහු පැවසුවේ ඔවුන් ඉදිරි තරගවලදී ඔවුන් ලකුණු අතරට එනු ඇතැයි තමන් අපේක්ෂා කරන බවය.  \"සමහර දවස් තියෙනවා හොඳින් ක්‍රීඩා කරන්න බැරි. මම විශ්වාස කරනවා ඔවුන් තුන් දෙනා ම පාකිස්තාන තරගයේදී ලකුණු අතරට ඒවි කියලා,\" දිමුත් කරුණාරත්න කියා සිටියේය.  තරගයට බොහෝ දුරට වේග පන්දු යවන්නෙකු වෙනුවට ජීවන් මෙන්ඩිස් කණ්ඩායමට කැඳවීමට ඉඩ තිබෙන බව පැවසූ නායක දිමුත් කරුණාරත්න සිකුරාදා තණතීරුව පිතිකරුවන්ට වාසිදායක එකක් ලෙස පෙනෙන්නට ඇති බව ද කියා සිටියේය.  දිමුත් හෙට කරන්න යන දේ Facebook හි BBC News සිංහල කළ  වෙනි පළකිරීමේ අවසානය මෙම ක්‍රීඩා පිටිය පිතිකරුවන්ට වාසිදායක පිටියක් ලෙස සැලකෙන අතර පසුගිය මැයි මාසයේදී එංගලන්තය සහ පාකිස්තානය අතර එහි පැවති එක්දින තරගයේදී එංගලන්තය පාකිස්තානය ලබා ගත් ලකුණු 358 හඹා ගොස් තරගය ජය ගැනීමට සමත් විය.  \"කෙලින් ගැහුවොත් හතරේ සීමාව කෙටියි, නමුත් ලකුණු වැඩියෙන් ගහන්න පුළුවන් ද කියල තීරණය වෙන්නේ හෙට යොදා ගන්න තණතිල්ල අනුව තමයි,\" ශ්‍රී ලංකා කණ්ඩායමේ ආරම්භක පිතිකරු කුසල් ජනිත් පෙරේරා බීබීසි සිංහල සේවයට අදහස් දක්වමින් කියා සිටියේය.  \"අපේ පිතිකරුවන් හොඳට ක්‍රීඩා කළොත් අපිට හොඳ දෙයක් කරන්න පුළුවන්, මම දන්න දේ මම කරනවා, නොදන්නා දේවල් කරන්නේ නැහැ,\" කුසල් ජනිත් කියා සිටියේය.  පිට පිට තරග 10ක් පරාජය වී ක්‍රිකට් ලෝක කුසලානය තරගාවලියට පිවිසි පාකිස්තාන කණ්ඩායම, තම පළමු තරගයෙන් බටහිර ඉන්දීය කොදෙව් කණ්ඩායම අතින් දැවැන්ත පරාජයක් ලැබීය. නමුත් දෙවන තරගයෙන් සත්කාරක එංගලන්තය පරාජය කිරීමට පකිස්තානය සමත් විය.  ශ්‍රී ලංකාව සමග පාකිස්තානය, අවසන් වරට එක්දින තරගයකට සහභාගි වූයේ 2017 වසරේ එංගලන්තයේ පැවති චැම්පියන්ස් කුසලාන තරගාවලියේදී වන අතර එම තරගයෙන් පාකිස්තානය තියුණු ජයක් ලැබීය. මේ දක්වා ශ්‍රී ලංකාව සහ පාකිස්තානය ලෝක කුසලාන තරගවලදී 7 වරක් හමු වී ඇති අතර එම තරග සියල්ල ම පාකිස්තානය ජය ගෙන තිබේ.  \"අභියෝග ජයගන්න උපරිම \nඋත්සහ ගන්නවා\" Facebook හි BBC News සිංහල කළ 2 වෙනි පළකිරීමේ අවසානය කාඩිෆ් ක්‍රීඩාංගණයේ පැවති ශ්‍රී ලංකා - ඇෆ්ගනිස්තාන් තරගයට වර්ෂාවෙන් බාධා එල්ල විණි. බ්‍රහස්පතින්දා දිනයේ ද බ්‍රිස්ටල් ක්‍රීඩාංගණයට අවස්ථා කිහිපයකදී වැසි ඇද හැළුණු නමුත් ඒ හේතුවෙන් පුහුණුවීම්වලට එතරම් බලපෑමක් එල්ල නොවීය.  කෙසේ නමුත් හෙට දිනයේ උදැසන වරුවේ දැඩි වර්ෂාවක් පතිත වනු ඇති බවට කාලගුණ අනාවැකි පළවී තිබේ.   \"ඇත්තට ම ගොඩක් අමාරුයි පිතිකරුවෙක් විදිහට වර්ෂාව නිසා තරගයක් නවත්වලා ආපහු පටන් ගන්නකොට, හැබැයි මේ කාලගුණය කාටත් හරියට ම කියන්න බැහැ. හොඳින් තියෙනවා ආයේ දන්නෙ ම නැතුව වහිනවා. ඒකත් ලොකු අභියෝගයක්,\" කුසල් ජනිත් පෙරේරා පැවසීය. "}, {"headline": "ශ්‍රී ලාංකික මහාචාර්යවරයෙකුට බ්‍රිතාන්‍ය රාජකීය සමාජයේ සාමාජිකත්වය හිමි වෙයි", "date": null, "news": "ලොව ප්‍රමුඛ පෙළ විද්‍යාඥයින්ගෙන් සැදුම් ලත් එක්සත් රාජධානියේ රාජකීය සමාජයේ (The Royal Society) සාමාජිකත්වය ශ්‍රී ලාංකික මහාචාර්යවරයෙකුට හිමි වී තිබේ. මහාචාර්ය කුමාර් වික්‍රමසිංහ නමැති ඔහු එම සමාජයට එක් වන දෙවන ශ්‍රී ලාංකිකයා වේ. සාර්ස් වෛරසය හඳුනාගත් ශ්‍රී ලාංකික මහාචාර්ය මලික් පීරිස් මීට පෙර 2006 වසරේදී එහි සාමාජිකත්වය ලැබීය. රාජකීය සමාජය යනු මෙතෙක් ක්‍රියාත්මක වන ලොව පැරණිතම විද්‍යා සංගමය ලෙස සැලකේ.  ශ්‍රීමත් අයිසෙක් නිව්ටන්, චාර්ල්ස් ඩාර්වින්, ස්ටීවන් හෝකින්ස් ආදී විශිෂ්ට විද්වතුන් එම සංගමයේ සාමාජිකත්වය දරා තිබේ. මේ වන විට ඇමෙරිකාවේ සේවය කරන  ට රාජකීය සමාජයේ සාමාජිකත්වය පිරිනමා ඇත්තේ, භෞතික සහ විදුලි ඉන්ජිනේරු තාක්ෂණය වෙනුවෙන් ඔහු කළ මෙහෙය සැලකිල්ලට ගනිමිනි. \"කුමාර් වික්‍රමසිංහ විදුලි, ජාලමය, චුම්බක සහ තාපන අංශවල ස්කෑන් පරීක්ෂණ විශේෂ අණුක අන්වීක්ෂ (SPM) කිහිපයක් හඳුන්වා දී තිබේ,\" යනුවෙන් රාජකීය සමාජයේ වෙබ් අඩවියෙහි ඔහු පිළිබඳ හැඳින්වීමක් කර තිබේ. නැනෝ තාක්ෂණික විද්‍යාගාරවල අද භාවිත කරන අණුක අන්වීක්ෂ නිෂ්පාදනය කිරීම සඳහා ඔහු ඉදිරිපත් කළ පර්යේෂණ නියමයන් ඉවහල් වී ඇත. මහාචාර්ය කුමාර් වික්‍රමසිංහ විදුලි ඉංජිනේරු, විද්‍යුත් ඉන්ජිනේරු, ජෛවරසායනය සහ අණුක විද්‍යාව යන ක්ෂේත්‍ර කිහිපයක් සඳහා විශේෂඥයෙකි. ඔහුට රාජකීය සමාජයේ සාමාජිකත්වය පිරිනැමීම නිල වශයෙන් සිදු කෙරෙනුයේ, ජූලි 12 වන දා පැවැත්වෙන විශේෂ උත්සවයකදීය. රාජකීය සමාජයේ සාමාජිකත්වය හිමි වීම සම්බන්ධයෙන් අදහස් දක්වා ඇති මහාචාර්යවරයා පවසා ඇත්තේ, \"ශ්‍රේෂ්ඨ විද්‍යාඥයින් සාමාජිකත්වය දැරූ ලොව පැරණිතම විද්වත් සංගමයේ සාමාජිකත්ව හිමි වීම පිළිබඳව නිහතමානීව සතුටු වන,\" බවය.  \"මම කළ දේ අගය කිරීමට ගෝලීය සංගමයක් ඉදිරිපත් වීම ගැන මම ගොඩක් සතුටට පත් වනවා.\" කුමාර් වික්‍රමසිංහ කොළඹ රාජකීය විද්‍යාලයේ ආදි ශිෂ්‍යයෙකි.  ඔහු 1970 වසරේදී ලන්ඩන් විශ්වවිද්‍යාලයෙන් විදුලි ඉංජිනේරු විද්‍යාවේදී උපාධිය හිමි කර ගත්තේය. තවත් වසර 4කින් එනම් 1974 වසරේදී ඔහු ලන්ඩන් විශ්වවිද්‍යාලයෙන් ආචාර්ය උපාධිය හිමි කර ගැනීමට සමත් විය. ඔහු විශ්වවිද්‍යාල අචාර්යවරයෙකු ලෙස සේවය ආරම්භ කර ඇත්තේ, 1978 වසරේදීය. ඒ, ලන්ඩන් විශ්වවිද්‍යාල කොලීජියේ කථිකාචාර්යවරයෙකු වශයෙනි. ශ්‍රී ලංකාවේ පළමු නැනෝතාක්ෂණික මධ්‍යස්ථානය වන බියගම පිහිටි ශ්‍රී ලංකා නැනොතාක්ෂණ ආයතනය පිහිටුවීමට ද මුල් වී ක්‍රියා කළ ඔහු එහි උපදේශකවරයෙකු ලෙස ද කටයුතු කරයි. මහාචාර්ය කුමාර් වික්‍රමසිංහ මේ වන විට ඇමෙරිකාවේ කැලිෆෝනියා විශ්වවිද්‍යාලයේ සේවය කරයි. \"රාජකීය සමාජයේ සාමාජිකයෙකු ලෙස තෝරා ගැනීමෙන් මහාචාර්ය වික්‍රමසිංහ නැනෝ තාක්ෂණ ක්ෂේත්‍රයට කර ඇති දායකත්වය ගෝලීය පරිමාණයෙන් පිළිගැනීමට ලක්ව තිබෙනවා. මෙය විශිෂ්ට ජයග්‍රහණයක්,\" කැලිෆෝනියා විශ්වවිද්‍යාලයේ විධායක උප කුලපති එන්රිකේ ලැවර්නියා පවසා තිබේ. තවමත් ක්‍රියාත්මක වන ලොව පැරණිතම විද්වත් සංගමය ලෙස සැලකෙන රාජකීය සමාජය ආරම්භ වී ඇත්තේ, 1660 වසරේදීය. මේ වන විට රාජකීය සමාජය සාමාජිකයින් 1600 දෙනෙකුගෙන් පමණ සමන්විතය. ලෝකයේ කීර්තිමත් ම විද්‍යාඥයින් සඳහා පමණක් එහි සාමාජිකත්වය පිරිනැමේ. ශ්‍රීමත් අයිසෙක් නිව්ටන්, චාර්ල්ස් ඩාර්වින්, ස්ටීවන් හෝකින්ස් ආදී විශිෂ්ට විද්වතුන් එම සංගමයේ සාමාජිකත්වය දරා තිබේ. "}, {"headline": "ශ්‍රී ලංකාවේ මුස්ලිම් විරෝධී ප්‍රහාර: මුස්ලිම් පවුල් රැකගත් සිංහල පවුලක්", "date": "2019 මැයි 16", "news": "\"පෙට්‍රල් බෝම්බ සද්දේ එනකොට මට දැනුනේ පුදුම මර බයක්. අපි මැරුණා කියලා තමයි මට හිතුනේ. ඉස්සරහ ගෙදර සුජීවනී නංගි එයාගේ ගෙදරට අපිව දා ගත්තේ නැත්නම් අපිට වෙන දේ දන්නේ දෙයියෝ විතරයි. අපේ පවුලත් එක්ක මුස්ලිම් පවුල් තුනක් මේ ගෙදර ආරක්ෂාව ලැබුවා.\"  පසුගිය සඳුදා (මැයි 13) රාත්‍රියේ දියත් වූ මුස්ලිම් විරෝධී ප්‍රහාර හමුවේ සිංහල පවුලක් තමන්ට ආරක්ෂාව සැලසූ අයුරු නාත්තන්ඩිය තුම්මෝදර පදිංචි ඒ කේ හලීමා සිහිපත් කළේ එලෙසිනි.  \"ඒ ගේ සිංහල ගෙයක්... සිංහල ගෙයක් ...\" හලීමා පවසන පරිදි ඇයගේ නිවස ට එල්ල වීමට ගිය ප්‍රහාරය වැළකී ඇත්තේ ද සිංහල පුද්ගලයෙකු විසින් මාර්ගයට පැන කරන ලද එම ප්‍රකාශය හේතුවෙනි. හලීමා ඇතුළු පවුලේ සාමාජිකයන් මේ වන විටත් රැඳී සිටින්නේ සුජීවනීගේ නිවහනේය.  \"අපිව, අපේ ගේ බේර ගත්තා විතරක් නෙමෙයි අද අපිට කන්න දෙන්නෙත් මේ අය තමයි. මේ දැන් තේ එක බිව්වෙත් මෙහෙන්. අපි මේ අයට ණය ගැතියි,\" හලීමා හැඟුම්බරව පවසන්නීය.  හලීමා ගේ කෘතවේදී අදහස් දැක්වීම ගැන ප්‍රතිචාරය පළකරමින් සුජීවනී චන්දිමා පවසන්නේ, තමන් ඇතුලු පවුලේ සාමාජිකයන් \"අවශ්‍ය මොහොතේ\" සිය අසල්වැසියා වෙනුවෙන් ගත් තීරණය පිළිබඳව නිහතමානීව සතුටු වන බවය.  ''සිංහල අය ගහන්න එද්දී හලීමා ගේ පවුලේ හතරදෙනත්, තවත් මුස්ලිම් පවුලකුත් අසරණ වෙලා හිටියේ. අපි දන්නවා මේ අය බේරා ගත්තම අපිට ගැටලු එනවා කියලා. නමුත් අපි ඒ වෙලාවේ හිතුවේ අපේ ජීවිතවලට වඩා මේ අයගේ ජිවිත ගැන.\" සුජීවනී චන්දිමා මාධ්‍ය වෙත සිය අදහස් දැක්වීමට මුලින් මැලිකමක් දැක්වූයේ ඒ නිසා විය යුතුය. ඇය පවසන පරිදි ප්‍රහාර එල්ල කිරීම සඳහා පැමිණ ඇත්තේ ගම්වාසීන් නොවේ. \"මේ අය මුස්ලිම් අයට ගහලා ගියාට පස්සේ අපිට වෙන්නේ මොකක්ද කියල හිතුවද? අපි අවුරුදු ගාණක් කිසිම ගැටලුවක් නැතුව ජීවත් වුණා.නමුත් දැන් අපිට මේ තත්ත්වය ගැටලුවක්.\" සුජීවනීගේ නිවසේ රැකවරණ ලද පවුල් අතර මොහොමඩ් රිස්වි ඇතුළු පවුලේ සාමාජිකයන් ද විය. \"හතර වටින් කෑකෝ ගහගෙන එද්දී අපිට දුවන්න තැනක් හොයා ගන්න බැරි වුණා. මම දුවන්න තැනක් හොයද්දි සුජීවනිගේ මහත්තයා කුමාර අපේ ගෙදරට ආවා. ඇවිල්ලා කිව්වා හතරවටෙන් ගහගෙන එනවා අපේ ගෙදරට එන්න කියල. මම මගේ නෝනයි දරුවෝ තුන්දෙනයි එක්ක සුජීවනීලගේ ගෙදරට එද්දී එහෙ තව මුස්ලිම් පවුල් දෙකක් හිටියා මේ අය පොඩි කාමරයක දාලා වහලා හිටියේ. අපිවත් මේ කාමරයට දාලා වැහුවා,\" මොහොමඩ් රිස්වි පැවසීය.  \"කාමරේ ඇතුලේ පවුල් තුනක 14 දෙනෙක් හිටියා. කරුවල නිසා, වටේ පිටේ සද්ද නිසා ළමයි බයට කෑ ගහලා ඇඞුවා. අපි දරුවන්ගේ කටවල් තදින් වහගෙන හිටියා. අපේ ගේ ගිනි තියන්න හදද්දී බේර ගෙන තියෙන්නේ ඉස්සරහ ගෙදර සිංහල පවුලේ අය. ගිනි තියන්න ආපු අයට ඒ අය වැඳලා කියලා තියනවා ගිනි තියන්න එපා කියලා. ඒ නිසා තමයි මේ පිරිස ගිහින් තියෙන්නේ.\"  පාස්කු ඉරිදා ප්‍රහාරයෙන් විපතට පත් ජනතාව වෙනුවෙන් මොහොමඩ් රිස්වි ඇතුළු තුම්මෝදර මැල්ලකැලේ ප්‍රදේශවාසීන් එක්ව පහන් දල්වා ඔවුන් අනුස්මරණය කිරීමට කටයුතු කළහ. මරාගෙන මැරෙන ප්‍රහාරය හෙලා දකිමින් එල්ලූ බැනර් සහ සුදු කොඩි ගමේ පල්ලියේ මෙන්ම ගමේ තැන තැන දැනටත් ඉතිරිව තිබේ. මොහොමඩ් රිස්වි ගේ බිරිද ෆාතිමා රිස්වියා සඳහන් කළේ මේ සිදුවීම්වලට සමස්ත සිංහල ජනතාව වගකිවයුතු නොමැති බවය. \"බලන්න අපිව බේර ගත්තේ කවුද? සමහර විට අපිව හැංගුවේ නැත්නම් කොට්ටරමුල්ල ගමේ වුණා වගේ සිදුවීමක් මෙහෙත් වෙන්න ඉඩ තිබුණා. ඒ නිසා අපිට ලොකු හානියක් වුණත් බහුතර සිංහල ජනතාව මේ තත්ත්වයට වගකියන්න ඕනෑ නැහැ කියල අපි දන්නවා .ඒ වගේම අපිට ඒ අයත් එක්ක වෛරයක් නැහැ.\" නාත්තන්ඩිය තුම්මෝදර සහ මැල්ලකැලේ සිංහල සහ මුස්ලිම් ජනතාව සහජීවනයෙන් දිවි ගෙවන ප්‍රදේශ දෙකකි. එහෙත් පසුගිය සඳුදා එල්ල වූ ප්‍රහාර හේතුවෙන් එකී සහජීවනයට බරපතල කලු පැල්ලමක් එක් වූ බව ප්‍රදේශවාසීන්ගේ අදහසය. මේ අතර හලාවත රදගුරු වැලන්ස් මෙන්දිස් හිමිපාණන් තුම්මෝදර ප්‍රදේශයේ කරන ලද සංචාරයක් අතරතුර හලීමාගේ අත්දැකීම හෙළි කළේ තුම්මෝදර ග්‍රාම සංවර්ධන සමිතියේ සභාපති සුමිත් ප්‍රේමකුමාර විසිනි.   \"පාස්කු ප්‍රහාරයෙන් පස්සේ හලීමලා කිව්වා අපේ මූණ බලන්න බැහැ කියලා. අපෙන් සමාව ඉල්ලුවා. නමුත් අද අපිට හලීමලගේ මූණ බලන්න බැහැ. මම සමස්ථ ජාතිය වෙනුවෙන්ම අත් දෙක වැඳලා ඉල්ලන්නේ මේ සිදුවුණු දේට අපිට සමාව දෙන්න කියලයි.\"   සුමිත් ප්‍රේමකුමාර ගේ මූලිකත්වයෙන් මීට දින කීපයකට පෙර තුම්මෝදර විහාරස්ථානයට රැස්වූ ප්‍රදේශවාසීන් ගම ආරක්ෂා කර ගැනීමට කමිටුවක් ද පිහිටුවා ගෙන තිබිණි. එම කමිටුවේ දී ගත් ප්‍රධාන තීරණ අතර: පන්සියයකට ආසන්න පිරිසක් එකවර ගම තුළට කඩා වැදුණු හෙයින් තමන්ට කර කියා ගත නොහැකි තත්ත්වයක් උදා වූ බව ද තුම්මෝදර ග්‍රාම සංවර්ධන සමිතියේ සභාපතිවරයා පැවසීය.  \"අපි පුලුවන් තරම් උත්සහ කළා පිට ගම්වලින් මේ ගමට එන පිරිස වළක්වන්න. නමුත් පිරිස වැඩි නිසා යමක් කරන්න හැකියාවක් තිබුනේ නැහැ. ඒ අය ඇවිල්ල ගහගෙන ගහගෙන ගියා. පල්ලි දෙකටම ගැහුවා. හැබැයි අපිට පුළුවන් වුනා අපේ ගෙවල්වලට මේ අය දාගෙන දොරවල් වහගන්න. මේ සිංහල ගෙයක් කියල ගෙවල් කීපයක් බේරගන්නත් අපිට හැකිවුණා. ඒ අය කඩල බිඳලා දාල ගියේ මේ ගෙවල්, පල්ලි විතරක් නෙමෙයි. අපේ  හිතුත් ඒ අතර තියනවා.\" මේ වන විට මෝදර ප්‍රදේශයට නාවික හමුදා නිලධාරීන්ගේ ආරක්ෂාව ලබා දී තිබේ.  පාස්කු ඉරු දින ප්‍රහාරයෙන් සති තුනකට පසු දියත් වූ මුස්ලිම් විරෝධී රැල්ල දේශපාලන උවමනාවක් මත සිදු වූ බවට සමාජ ජාල ඔස්සේ චෝදනා එල්ල වේ. එකිනෙකා කෙරෙහි බිය සැක ඇතිවන ආකාරයෙන් පුවත් වාර්තා කළ බවට ඇතැම් මාධ්‍ය ආයතන ද චෝදනාවට ලක්වෙමින් පවතී.  අසූ තුනේ \"කළු ජූලිය\" අතරතුරදී මෙන් පසුගියදා දියත් වූ ප්‍රහාර අතරතුර ද කොල්ලකෑම් සිදුව ඇති බව තවත් එක් චෝදනාවකි. "}, {"headline": "මුස්ලිම් ඇමතිවරු ඉල්ලා අස්වීම: \"නිදහසින් පසු මුස්ලිම් ඇමතිවරුන් නැති කැබිනට් මණ්ඩලයක්\"", "date": null, "news": "මුස්ලිම් දේශපාලන නායකයන් ඔවුන් දැරූ අමාත්‍ය පදවිවලින් ඉල්ලා අස්වීම, පාස්කු ඉරිදා ප්‍රහාරවලින් අනතුරුව ඉස්ලාම් 'වහාබ්' අන්තවාදය තම සමාජයෙන් තුරන් කර දැමීමට පොදු මුස්ලිම් ප්‍රජාව දරමින් ඇති උත්සාහය සහ ඔවුන්ගෙන් ලැබෙන සහයෝගයේ වැදගත්කම  ශ්‍රී ලංකාවේ දේශපාලන නායකයන් විසින් තේරුම් ගනු නොලැබීමේ තවත් දිගුවක් ලෙස බොහෝ විද්වත්හු විග්‍රහ කරති. පාස්කු ඉරිදා ඉස්ලාම් අන්තවාදීන්ගේ බෝම්බ ප්‍රහාරවලින් අනතුරුව ශ්‍රී ලංකාවේ දේශපාලන නායකයන් එවැනි තේරුම් ගැනීමක් කරා යොමුවීම වෙනුවට, 'ලුම්පෙන්' කොටස් යොදා ගනිමින් මුස්ලිම් විරෝධී සමාජ මානසිකත්වයක් නිර්මාණය කර ගනිමින් සිය දේශපාලන ඉලක්ක කරා ලංවීමේ සැලැස්මක් තුළ ක්‍රියා කරමින් ඇතැයි පේරාදෙණිය විශ්ව විද්‍යාලයේ දේශපාලන විද්‍යා අංශයේ සම්මානිත මහාචාර්ය ඒ එම් නවරත්න බණ්ඩාර පවසයි. බීබීසී සිංහල සේවය සමඟ සාකච්ඡාවක දී අදහස් දැක්වූ මහාචාර්යවරයා, මුස්ලිම් දේශපාලන නායකයන් ඔවුන් දැරූ පදවිවලින් ඉල්ලා අස්වීම එම අමනෝඥ දේශපාලනයේ  තවත් අනිටු දිගුවක් හැටියට විග්‍රහ කළේය. 'වහාබ්' අන්තවාදය මුස්ලිම් ප්‍රජාවටත් තර්ජනයක්. එම අන්තවාදයෙන් තමන්ගේ  සංස්කෘතිය ආරක්ෂා කර ගැනීමේ උත්සාහයක මුස්ලිම් ප්‍රජාව නිරත වෙමින් සිටියා. පාස්කු ඉරිදා ප්‍රහාර වලට පෙර පටන්ම මුස්ලිම් ජන සමාජය තුළ අන්තවාදීන්ට එරෙහි එවැනි උත්සහයක් පැවති බව ඒ සම්බන්ධයෙන් අවධානයෙන් සිටින අයට පෙනෙන්නට තිබුණා. ඒත් මුස්ලිම් ජන සමාජය තුළ පැවති එම උත්සාහය තේරුම්  ගැනීමට සිංහල නායකයන් අපොහොසත්  වුණා.\" මහාචාර්ය ඒ එම් නවරත්න බණ්ඩාර පවසයි. ගෝලීය ඉස්ලාම් ත්‍රස්තවාදී යුදබිමට ඇදී යාමේ අනතුරින් ශ්‍රී ලංකාව මුදා ගැනීම පාස්කු ඉරිදා ප්‍රහාරයත් සමඟ මතු වූ අභියෝගය බවත්, එම අන්තවාදී සමාජ  මනෝවිද්‍යාත්මක පදනම තම ප්‍රජාව අතරින් තුරන් කිරීමට  දේශීය මුස්ලිම් සමාජය දරන උත්සහයට සහාය දීම ශ්‍රී ලංකාවේ දේශපාලන නායකත්වයේ වගකීම වූ බවත් සඳහන් කරන මහාචාර්ය නවරත්න බණ්ඩාර, එහෙත් ඒ වෙනුවට සිදු කරන ලද්දේ සියුම් මුස්ලිම් භීතිකාවක්  මවමින් සිංහල සමාජය තුළ ජාතිවාදය පණ ගැන්වීම බවත් පෙන්වා දෙයි. \"පාස්කු ඉරිදා ප්‍රහාරවලින් පසුව දිග හැරෙමින් පවතින ජවනිකා මගින් පෙන්නුම් කෙරෙන්නේ දේශපාලකයන් සිය බලලෝභී අරමුණු කෙරෙහි සැලකිල්ල දක්වන ආකාරය මිස වෙනත් දෙයක් නොවෙයි.\" \"1915 සිංහල -මුස්ලිම් කෝලාහලය, 1958 සිංහල-දෙමළ ගැටුම් සහ 1983 කළු ජූලිය වැනි අවස්ථාවල දී මෙන්ම දැනුත් සිංහල සමාජය තුළ ජාතිවාදී හැඟීම් ව්‍යාප්ත වෙමින් පවතිනවා. මිනිස්සු ක්‍රියාත්මක වෙන්නේ පදනමක් නොමැති වාර්තා සහ කණට වැටෙන කටකතා අනුව. බෙලි ගෙඩියක් තල් අත්තක් උඩට වැටුණාම බියපත් හාවෙක් ලෝකය පෙරළෙනවා යයි කෑ ගසමින් දුවන්න ගත්තාම අනිකුත් සතුනුත් ඉවක් බවක් නැතිව දුවන්න ගත්තා. අද ශ්‍රී ලංකාවෙත් සිදුවෙමින් පවතින්නේ එවැනි තත්වයක් නොවේද?\" මහාචාර්ය ඒ එම් නවරත්න බණ්ඩාර ප්‍රශ්න කරයි. \"අද දෙමළ ජන කණ්ඩායමුත් මුස්ලිම් විරෝධී වෙලා. ආගමික වශයෙනුත් ඒ වගේ වෙනස්කම් මතුපිටට ඇවිත් තියෙනවා දකින්න පුළුවන්. මම මේක හඳුන්වන්නේ \"රංචු මානසිකත්වයක්\" හැටියට. මිනිස්සු අවිඥානිකව ඒ \"රංචු මානසිකත්වයට\" ඇදිල යනවා. පසුගිය දවස්වල වයඹ සහ වෙනත් ස්ථානවල මුස්ලිම් විරෝධී ප්‍රහාරවලදී දී ඒ රංචු ගැසීම අපට දකින්න ලැබුණා. ඒ රංචු තමයි පාරට බැස්සුවේ \" පසුගිය කාලයේ ඇතැම් බලවේග විසින් මුදල් සහ වෙනත් වරදාන දෙමින් එම \"රංචු සහ කණ්ඩායම්\" නඩත්තු කරමින් තිබුණ බවට දැන් සාක්ෂි ලැබී ඇති බව මහාචාර්ය ඒ එම් නවරත්න බණ්ඩාර පවසයි.  එවැනි පසුබිමක් යටතේ \"ජාතියක්  හැටියට  තමන්ට එරෙහිව පොදු අභියෝගයක් එල්ල වී ඇති\" බවක් මුස්ලිම් නායකයන් විසින් තේරුම් ගනු ලැබීම, එම ප්‍රජාවට අයත් දේශපාලන නායකයන් පක්ෂ භේදයෙන් තොරව සමස්තයක් හැටියට ඔවුන්ගේ පදවිවලින් ඉවත්වීමට හේතුවන්නට  ඇතැයි නිගමනය කළ හැකි බවත් මහාචාර්යවරයා කියා සිටියි. \"මුස්ලිම් ප්‍රජාව කියන්නේ  ආගමික සහ සංස්කෘතික වශයෙන් එකට බැඳුණ ප්‍රජාවක්. ඔවුන්ගේ ආගමික බැඳීම ඉතාම ශක්තිමත්. අප විසින් එය තේරුම්ගත යුතුව තිබෙනවා. පාස්කු ඉරිදා ප්‍රහාරවලින් පස්සේ අපේ සමාජය තුළ වපුරමින් තිබුණේ මුස්ලිම් විරෝධී ආකල්ප. ඒ තත්වයට ශ්‍රී ලාංකික මුස්ලිම් ජනතාව මුහුණ දෙමින් සිටියා. අපේ දේශපාලන නායකයන් ඒ තත්ත්වය තේරුම් ගත්තේ  නැහැ. එවැනි වාතාවරණයක් තුළ  තමන්ගේ ජාතියට පොදු තර්ජනයක් තියෙනවාය  කියන  හැඟීම ඇති වුනාම එම ප්‍රජාවට අයත් සියලුදෙනාටම  එය ප්‍රශ්නයක් වෙනවා. මේ ඉල්ලා අස්වීම එවැනි ප්‍රතිචාරයක් වෙන්න ඉඩකඩ  තියෙනවා\" මුස්ලිම් අමාත්‍යවරුන් පදවිවලින් ඉවත්වීම පිළිබඳව දීර්ඝ විවරණය යෙදෙමින්  මහාචාර්ය ඒ එම් නවරත්න බණ්ඩාර සඳහන් කළේය. මුස්ලිම් අමාත්‍යවරුන්ගේ ඉල්ලා අස්වීම පිළිබඳව සමාජ මාධ්‍ය ජාල ඔස්සේ ද විවිධ අදහස් පළ වී තිබුණි.  ට්විටර් ජාලය ඔස්සේ අදහස් දක්වන චතුරි දිසානායක පවසා තිබුණේ සිය නායකයන්ගේ හැසිරීම ගැන මුස්ලිම් ජනතාවට ආඩම්බර විය හැකි බවය.  පාස්කු ඉරිදා ප්‍රහාරයෙන් අනතුරුව දිග හැරෙමින් පවතින අරාජික සහ අවස්ථාවාදී දේශපාලන ක්‍රියාකාරකම් හමුවේ ශ්‍රී ලංකාව මේවනවිට  1983 කළු ජූලියෙන් අනතුරුව මුහුණ දුන් මට්ටමේ මහා විනාශකාරී තත්වයක් කරා අවතීර්ණ වෙමින් ඇතැයි රාවය ආරම්භක කර්තෘ වික්ටර් අයිවන් පවසයි. බීබීසී සිංහල සේවය සමග අදහස් දැක්වූ ජ්‍යෙෂ්ඨ මාධ්‍යවේදී වික්ටර් අයිවන්, දේශපාලන පක්ෂ භේදයකින් තොරව මුස්ලිම් ජාතික ඇමතිවරුන් පදවිවලින් ඉවත්වීම මගින් තත්වය වඩාත් නරක අතට හැරී ඇතැයි කියා සිටියේය.   \"පාස්කු ඉරිදා ප්‍රහාරයට පසුව ශ්‍රී ලංකාවේ ආණ්ඩුවේ සහ විපක්ෂයේ දේශපාලකයන්ට යම් ආකාරයක රාජ්‍ය තාන්ත්‍රික ප්‍රඥාවක් තිබුණා නම් මේ රටේ රාජ්‍යයේ ඇති වී තිබුණ  කුණුවීම කොතරම්ද කියල ඔවුන්ට තේරුම් ගන්නට තිබුණා. පාස්කු ප්‍රහාරය ගැන සියලු තොරතුරු ලැබී තිබුණත් දේශපාලකයන් සහ ආරක්ෂක බලධාරීන් නිදා ගෙනයි ඉඳල තියෙන්නේ. ඒ වරද හඳුනා ගනිමින් වැරැද්ද නිවැරදි කරනවා වෙනුවට දැන් කරන්නේ මුස්ලිම් ජනතාව අතර විශාල භීතියක් නිර්මාණය කරන වැඩ සටහනක් ක්‍රියාත්මක කරමින් පවතිනවා. ඒ වැඩ සටහන හරියටම සමාන වෙනවා - ගංගොඩවිල සෝම හාමුදුරුවන් අපවත් වූ මොහොතේ එය ඝාතනයක්ය  කියමින් එමගින් දේශපාලන වාසි ලබා ගත් අවස්ථාව සමග. ඉන්පසු මැතිවරණයේ දී සෝම හිමි  මරණය යොදා ගනිමින් භික්ෂූන් නව දෙනෙක් පාර්ලිමේන්තු ආසන දිනා ගත්තා.\" වික්ටර් අයිවන් පවසයි. ජනාධිපති ජේ.ආර්.ජයවර්ධන කළු ජූලියට ඉඩ දී දවස්  පහක් නිහඬවම බලා සිටි බවත් , ඉන්පසු ආණ්ඩුක්‍රම ව්‍යවස්ථාවේ සංශෝධනයක් (හයවෙනි සංශෝධනය) මගින් දෙමළ මහජන නියෝජිතයන් පාර්ලිමේන්තුවෙන් පිටමං කිරීමට කටයුතු කළ ආකාරයත් සිහිපත් කළ ජ්‍යෙෂ්ඨ මාධ්‍යවේදී වික්ටර් අයිවන්, ඉන් අනතුරුව ජයවර්ධන ජනාධිපතිවරයාට ගනුදෙනු කිරීමට සිදුවුණේ ත්‍රස්තවාදය සමග බවත් පෙන්වා දුන්නේය. ප්‍රජාතන්ත්‍රීය මුස්ලිම් ජනතා නායකයන් අහිමි කර  ගන්නා තත්වයක් යටතේ වත්මන් පාලකයන්ටත්  ඉදිරි කාලයෙහි ගනුදෙනු සිදු කිරීමට සිදුවනු ඇත්තේ මුස්ලිම් අන්තවාදය සමග විය හැකි බවත් ඔහු අනුමාන කරයි. \"සෝම හාමුදුරුවන්ගේ මරණය සාමාන්‍ය අපවත්  වීමක් නොව ක්‍රිස්තියානි කුමන්ත්‍රනකාරී ක්‍රියාවක ප්‍රතිපලයක් යයි අර්ථ දැක්වෙන ප්‍රවාදයක් ගොඩ නගමින් එදා බෞද්ධයන් අතර කිතුනු ජනතාව සම්බන්ධයෙන් එදිරිවාදී පිළිකුල් සහගත ආකල්පයක්  සහ බියක් මුදා හැරියා. එම ව්‍යාජ සංදර්ශනයට සමාන සංදර්ශනයක් තමයි- පාස්කු ඉරිදා ප්‍රහාරයෙන් පස්සෙත් පවත්වමින් සිටින්නේ. එමගින් අන්තවාදීන්ගේ ක්‍රියාවක් සමස්ත මුස්ලිම් ප්‍රජාව මත පැටවීමේ  වැඩ සටහනක් තමයි- ගෙන යමින් සිටින්නේ\"  මෙම මුස්ලිම් විරෝධී වැඩ සටහන අවසන් විය හැක්කේ රට ගිනි තැබීමෙන් සහ එම ගිනි තියන්නන් ද ඒ ගින්නෙන්ම දැවී අළු වී යාමෙන් වියහැකි බවටත් දේශපාලන විශ්ලේෂක වික්ටර් අයිවන් අනතුරු අඟවයි. \"මුස්ලිම් දේශපාලනඥයන්ගේ ඉල්ලා අස්වීම මගින් බලධාරීන්ට පණිවුඩ කීපයක් දෙනවා. එකක්, අපි තනතුරුවලින් ඉවත් වෙන්නම් අවශ්‍ය පරීක්ෂණ සිදු කරන්න කියන එක. දෙවැන්න; සමහරු නීතිය අතට ගනිමින් ආණ්ඩුවේ තනතුරුවල  නිරත වෙන්නන් ඉවත් කළ යුතු බවට කරන තර්ජනය සැලකිල්ලට ගැනීම. ඊළඟට, අපට මේ විධියට පීඩා කරනවා නම්, අපි ඉවත් වෙන්නම්- ඔයගොල්ලන් කරගෙන යන්න කියන පණිවුඩය ආණ්ඩුවට සහ විපක්ෂයට දීම\" කෙසේවුවද, මේ වාතාවරණය යටතේ නුදුරු අනාගතයෙහි ශ්‍රී ලංකාවට  දරුණු ආර්ථික ප්‍රතිවිපාකයන්ට මුහුණ දීමට සිදුවිය හැකි බවටත් ජ්‍යෙෂ්ඨ මාධ්‍යවේදී වික්ටර් අයිවන් බලධාරීන්ගේ අවධානය යොමු කරයි. මුස්ලිම් ඇමතිවරුන් පදවිවලින් ඉවත්වීම මගින් දෙනු ලබන  සංකේතාත්මක පණිවුඩය \"දේශපාලන භේදයකින් තොරව ඔවුන් අතර පවතින සගිය, එකමුතුභාවය\" යයි ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අංශයේ ප්‍රධානී, ජ්‍යෙෂ්ඨ කථිකාචාර්ය ටෙරන්ස් පුරසිංහ පවසයි.   \"ශ්‍රී ලංකාවේ ඉදිරි දේශපාලන ක්‍රියාමාර්ගයන්හි දී මුස්ලිම් දේශපාලන සංවිධාන සහ නියෝජිතයන් විසින් අනුගමනය කරනු ලබන ක්‍රියාමාර්ග පිළිබඳව සඥාවක් තමයි මේ දීලා  තියෙන්නේ. ඒවගේම සිංහල බෞද්ධ ජාතිකවාදී බලවේග ක්‍රියා කරන ආකාරය අනුව සමස්ත මුස්ලිම් ජනතාව අන්තවාදය දෙසට තල්ලු කිරීමේ අනතුරකුත් දැන් උද්ගත වෙලා තියෙනවා\" ජ්‍යෙෂ්ඨ කථිකාචාර්ය ටෙරන්ස් පුරසිංහ පෙන්වා දෙයි. \"සහරාන් කල්ලියේ ක්‍රියාවන් සමස්ත මුස්ලිම් ප්‍රජාව මත පැටවීමේ උත්සාහය සහ පසුගියදා මුස්ලිම් ජනයා ඉලක්ක කර ගනිමින් එල්ල කෙරුණ ප්‍රහාරත් සමග ජාතිවාදී ගිනිදළු දැල්වෙන්න පටන් අරන් තියෙනවා. එවැනි පරිසරයක් තුළ මුස්ලිම් නායකයන් ගත් පියවර මගින් ජාතියට ප්‍රබල පණිවුඩයක් දෙනවා\" ඔහු කියා සිටියි. ජාතිවාදී දේශපාලන පක්ෂ සහ සංවිධාන මුස්ලිම් විරෝධී මතවාදය පෝෂණය කරමින් සිටියදී , ශ්‍රී ලංකාවේ දමිළ සහ මුස්ලිම් ජනයා ඔවුන්ගෙන් ඈත් වෙමින් සිටින අතර, එය රටේ සංහිඳියාව සඳහා උපයෝගී කර ගත හැකි තත්වයක් වන බවත් ජ්‍යෙෂ්ඨ කථිකාචාර්ය ටෙරන්ස් පුරසිංහගේ අදහස වෙයි. මේ තත්වය යටතේ ඉදිරි ජනාධිපතිවරණයේ දී සිංහල බෞද්ධ බලවේග ඒකරාශී වීමේ ප්‍රවණතාවක් දක්නට ලැබෙන නමුත්, අනිත් අතින්  සියලු ප්‍රජාතන්ත්‍රවාදී බලවේග සහ සුළු ජාතික දේශපාලන පක්ෂ සහ සංවිධාන එක්තැන් වීමක් ද සිදුවිය හැකි බවට ජ්‍යෙෂ්ඨ කථිකාචාර්යවරයා අනාවැකි පළ කරයි.  මුස්ලිම් මහජන  නියෝජිතයන්ගේ ඉල්ලා අස්වීම්  තේමාවන් දෙකක් යටතේ විශ්ලේෂණය කළ හැකියයි ශ්‍රී ලංකා මානව හිමිකම් කොමිසමේ හිටපු සාමාජික නීතිඥ ජාවෙඩ් යූසුෆ් පවසයි. සෞදි අරාබියේ හිටපු ශ්‍රී ලංකා තානාපතිවරයකු ද වන නීතිඥ ජාවෙඩ් යූසුෆ් බීබීසී සිංහල සේවයට අදහස් දක්වමින්, ආණ්ඩුකාරවරුන් දෙදෙනාගේ ඉවත්වීම් ඔවුන් සම්බන්ධයෙන් ඉදිරිපත් කෙරෙමින් පවතින චෝදනා සම්බන්ධයෙන් ස්වාධීන මට්ටමින් විභාග කිරීමට ඉඩප්‍රස්ථාව ලබා දීමක් ලෙසත්, ඇමතිවරුන් සහ නියෝජ්‍ය ඇමතිවරුන්ගේ ඉවත් වීම සමස්ත මුස්ලිම් ජනතාවට එරෙහිව එල්ල වෙමින් පවතින  පීඩාව නිසා ගත් පියවරක් ලෙසත් විග්‍රහ කළ හැකි බව සඳහන් කළේය. කෙසේවුවද, එවැනි  ඉවත්වීමක් මින් පෙර වාර්තා වී නොමැති හෙයින් මෙය ඓතිහාසික අවස්ථාවක් වන බව නීතිඥ ජාවෙඩ් යූසුෆ්ගේ අදහස වෙයි. \"මුස්ලිම් ජනයාට එරෙහිව පසුගිය කාලය තුළ එල්ල වෙමින් තිබුණ වෛරී ප්‍රකාශන නිසාත්, මුස්ලිම් ජනයාගේ ආරක්ෂාව පිළිබඳව ප්‍රශ්නයක් මතු වී ඇති නිසාත්, එසේම මේ කාරණයේ දී ආණ්ඩුවේ මැදිහත්වීම කිසිසේත්ම සතුටුදායක නැති නිසාත් ඊට විරෝධය පළ කිරීමක් හැටියටයි එම පියවර ගෙන තිබෙන්නේ\"   ශ්‍රී ලංකා ආණ්ඩුක්‍රම ව්‍යවස්ථාවේ හයවෙනි සංශෝධනය මගින් දමිළ මහජන නියෝජිතයන් අහිමි කර ගැනීම තත්වයක් මෙම වාතාවරණය තුළ මතු වේදැයි බීබීසිය ප්‍රශ්න කළ විට ඊට පිළිතුරු දුන් නීතිඥ ජාවෙඩ් යූසුෆ්, ඇමති පදවිවලින් ඉවත් වුනත් ඔවුන් පසුපෙළ පාර්ලිමේන්තු මන්ත්‍රීවරුන් හැටියට කටයුතු කරන බව ප්‍රකාශ කර ඇති හෙයින් එවැනි තත්වයක් උද්ගත නොවනු ඇතැයි බලාපොරොත්තු පළ කළේය. \"1983 දී වැරදි ආකාරයට කටයුතු කරමින් දමිළ මහජන නියෝජනය අහිමි කර ගත්තා. 83 ජුලි මාසයේ දෙමළ ජනතාවට පහර දීල, ඊළඟට ඔවුන්ගේම ප්‍රජාතන්ත්‍රවාදී අයිතිවාසිකම් නැති කරපු නිසා තමයි -  දමිළ ජනයා වැරදි පැත්තක ගියේ.  දැන් එම වරද වෙනත් ආකාරයකට සිදු කර ගනිමින් සිටිනවා. උදාහරණයක් විධියට 'මද්‍රාසා' මුස්ලිම් පාසල් පාලනය සම්බන්ධයෙන්  ඉදිරිපත් වෙමින් පවතින අදහස දක්වන්න පුළුවන්.  'මද්‍රාසා' පාසල් සම්බන්ධයෙන් මුස්ලිම් සමාජය තුළත් කතිකාවක් තියෙනවා. ඒත් සහරාන් 'මද්‍රාසා' මුස්ලිම් පාසල් අධ්‍යාපනය නිසා අන්තවාදයට ගිය කෙනෙක් නොවෙයි. ඔවුන් ආභාෂය ලබන්නේ අන්තර්ජාලයේ අන්තවාදී වෙබ් අඩවිවලට පිවිසීමෙන්.\" ජාවෙඩ් යූසුෆ් පවසයි. \"අප්‍රියෙල්  21 පාස්කු ඉරිදා ප්‍රහාරයෙන් අනතුරුව අන්තවාදයට එරෙහිව මුස්ලිම් ජනතාව දුන් සහයෝගය අමතක කරමින් අසූ තුනේදී වගේ වැරදි ප්‍රතිකාර කරමින් සිටිනවා.\" එවැනි ක්‍රියාමාර්ගයක් මගින් ඇතිවිය හැකි අන්තරාය කුමක්දැයි විමසීමක් කළ විට ඊට පිළිතුරු දුන් සමාජ ක්‍රියාකාරික නීතිඥ ජාවෙඩ් යූසුෆ්, ඇතිවිය හැකි බලපෑම කුමක්දැයි දැන්ම කිව නොහැකි නමුත් එමගින් ඇති කෙරෙන බලපෑමක්  ඇති බව සඳහන් කළේය. \"මුස්ලිම් දේශපාලකයන්ගේ ක්‍රියාවන් පමණක් නොවෙයි. ජාතිවාදය අවුස්සමින් බලය දිනා ගන්න උත්සාහ කරන නායකයන් සහ දේශපාලන පක්ෂත් තියෙනවා. ඒ නිසා ආණ්ඩුවේ ප්‍රධානීන් නායකත්වය ගනිමින් අපේ ප්‍රජාතන්ත්‍රීය සම්ප්‍රදායෙන්  පීලි පනින්නේ නැතිව එසේම කිසිදු ජන කොටසකට හානි නොවන ආකාරයට පාලන ක්‍රමය පෙරට ගෙන යායුතු වෙනවා\" මෙම වගකීම පැවරෙන්නේ රාජ්‍ය නායකත්වයට බවත් ඔහු පෙන්වා දෙයි. රටක් වශයෙන් පෙරට යාමට නම්, සිංහල දමිළ හෝ මුස්ලිම් ආදී ජනවාර්ගික භේදයන්ගෙන් තොරව  හැම ජන කොටසකටම යුක්තිය ඉටුවිය යුතු බවත් නීතිඥ ජාවෙඩ් යූසුෆ් අවධාරණය කරයි. කෙසේවුවද, අද පවතින  වාතාවරණය තුළ ශ්‍රී ලංකාවේ මුස්ලිම් ප්‍රජාව අන්තවාදයට තල්ලු  නොවනු ඇතැයි ඔහු බලාපොරොත්තු පළ කරයි.  මුස්ලිම් ඇමතිවරුන් පදවිවලින් ඉවත්වීම පාස්කු ඉරිදා ප්‍රහාරයටත් වඩා බරපතල භයානක සිදුවීමක් හැටියට ජනාධිපති මෛත්‍රීපාල සිරිසේන පසුගිය කැබිනට් හමුවේ දී ප්‍රකාශ කර ඇතැයි ශ්‍රී ලංකාවේ මාධ්‍ය ආයතන කීපයක් මගින් වාර්තා කරනු ලැබ ඇත.  මේ අතර ප්‍රකාශයක් කරන අගමැති රනිල් වික්‍රමසිංහ, මුස්ලිම් ඇමතිවරුන් සහ නියෝජ්‍ය ඇමතිවරුන් ඉල්ලා අස්වීමත් සමග නිදහසින් පසු එකම මුස්ලිම් ඇමතිවරයකු නොමැති කැබිනට් මණ්ඩලයක් දැන් ශ්‍රී ලංකාවේ පවතින බවත් එය රට අයහපත් තත්වයක් බවත් පෙන්වා දුන්නේය. කියවන්න; "}, {"headline": "ශ්‍රී ලංකාවේ කාන්තාවන්ට සහනයක්; ඔසප් සමයට අලුත් ක්‍රමයක්; \"පිහිනන්නත් පුළුවන්\"", "date": "2019 මැයි 29", "news": "ස්වාභාවික අමුද්‍රව්‍යවලින් නිමවන ලද නැවත නැවතත් භාවිත කළ හැකි තුවා මෙන්ම  ඔසප් කාලය තුළ පැලඳිය හැකි 'කෝප්පයක' හැඩයේ නිෂ්පාදනයක් ලොව පුරා රටවල කාන්තාවන් අතර ජනප්‍රිය වෙමින් පවතී.  එක්සත් ජාතීන්ගේ ජනගහන අරමුදල මුල් වීමෙන් පසුගිය වසරේ සිට 'මෙන්ස්ට්‍රල් කප් (menstrual cup)' ලෙස හැඳින්වෙන මෙම නිෂ්පාදනය ශ්‍රී ලංකාවට ද හඳුන්වා දී තිබේ.  මාසික ශුද්ධිය සිදුවන කාලය අතරතුර 'මෙන්ස්ට්‍රල් කප්' එකක් නැවත නැවතත් භාවිත කළ හැකි වන අතර, එය වසර ගණනාවක් පැවතිය හැකි නිෂ්පාදනයක් ලෙස හැඳින්වේ.  'මෙන්ස්ට්‍රල් කප්' ශ්‍රී ලාංකික කාන්තාවන් අතර ප්‍රචාරය කිරීම සඳහා ක්‍රියා කරන නදීෂා පෝලිස් සඳහන් කරන්නේ, මෙය මිල අධික සනීපාරක්ෂක තුවා මෙන්ම ඒවායින් සිදුවන පරිසර හානිය අවම කිරීමට හැකි \"කදිම\" විකල්පයක් බවය.  \"මම දැන් වසරකට වැඩි කාලයක් 'මෙන්ස්ට්‍රල් කප්' එක භාවිත කරනවා. එය ඇත්තටම සුවිශේෂී නිෂ්පාදනයක්. 'මෙන්ස්ට්‍රල් කප්' එකක් අවුරුදු ගණනක් භාවිත කරන්න පුළුවන්. එය පරිසර හිතකාමී, වියදම් අඩු, ඉතා පිරිසිදු ක්‍රමයක්\" යැයි නදීෂා පෝලිස් සඳහන් කළාය.  කෙසේනමුත්, 'මෙන්ස්ට්‍රල් කප්' නිෂ්පාදන ගැන කාන්තාවන් තුළ අනියත බියක් පවතින බව ද නදීෂා පෝලිස් සඳහන් කළාය.   \"මටත් මුලින් මෙය භාවිත කරන්න බය හිතුනා. නමුත් ඒ ගැන පළ වුණ ලිපි කියවලා වීඩියෝ බලලා මම දැනුම ලබාගත්තා. මාස ගණනක් ගත වෙනකොට මම එය භාවිත කරන්න ගත්තේ හරියට එය මම විසින්ම නිර්මාණය කළ දෙයක් විදියට. මේ වන විට ශ්‍රී ලංකාවේ කාන්තාවන් විශාල පිරිසක් මේක භාවිත කරනවා, ඒ වගේම මේ ගැන දැනුවත් වෙන්න උනන්දු වෙනවා\" යැයි ඇය කියා සිටියාය.    \"මෙන්ස්ට්‍රල් කප් එක පැය 8 ත් 15ත් අතර කාලයක් පැළඳගෙන ඉන්න පුළුවන්. ඊට පස්සේ එළියට අරගෙන සෝදා පිරිසිදු කර නැවත පළඳින්න පුළුවන්. මෙයින් කරන්නේ ඔසප් කාලයේ පිටවන රුධිරය එකතු කරන එක නිසා යෝනි මාර්ගය අනවශ්‍ය විදියට වේලෙන්නේ නැහැ. ප්ලාස්ටික් මිශ්‍ර තුවා භාවිත කිරීමෙන් ඇතිවන ආසාත්මිකතා ද මඟ හරවා ගන්න පුළුවන්,\" Menstrual Cups in Sri Lanka යන තේමාව යටතේ නදීෂා පවත්වාගෙන යන ෆේස්බුක් පිටුවේ සඳහන් වේ.   ඔසප් සමයට පෑඩ් වෙනුවට අලුත් දෙයක්! Facebook හි BBC News සිංහල කළ  වෙනි පළකිරීමේ අවසානය \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්,\" එහි වැඩිදුරටත් සඳහන් වේ.  \"ඔසප් වීම සාමාන්‍යය දෙයක්. එය අපි බය හෝ ලැජ්ජා විය යුතු රෝගයක් හෝ යම් තත්වයක් නොවේ. මනුස්සයෙක් වීමේ තවත් එක් ලක්ෂණයක් පමණයි. පුරුෂයන්, කාන්තාවන් නැතහොත් මනුෂ්‍ය වර්ගයා ලෙස අපිට ලැබී තිබෙන ශරීරය තිබෙන විදියටම බාර ගත යුතුයි...,\" නදීෂා තැබූ ෆේස්බුක් සටහනක සඳහන් විය.     \"සනීපාරක්ෂක තුවා එළිපිට මිල දී ගැනීම කාන්තාවන්ට නුසුදුසු දෙයක්,\" බවට පසුගියදා පුවත්පතක සඳහන් වීමත් සමග ඔසප් වීම සහ ඒ පිළිබඳ ඇති මිථ්‍යා මත ගැන සමාජ මාධ්‍ය ජාල ඔස්සේ විශාල කතිකාවක් ගොඩනැගිනි.   ඔසප් වීම මුල් කරගෙන කාන්තාවකගේ පවිත්‍ර සහ අපවිත්‍ර බව මැනීමේ චාරිත්‍ර වර්තමාන සමාජයේ පවා බහුලව දැකිය හැකිය.  ඔසප් වීම ආරම්භ වූ දින සිට එම දැරිය පුරුෂයන්ගේ ඇස ගැටීම වළක්වමින් දින ගණනාවක් නිවසින් බැහැරට යෑමට නොදී විවිධ චාරිත්‍ර ඉටු කිරීම ශ්‍රී ලාංකීය සමාජය තුළ අදටත් එලෙසින්ම දැකිය හැකිය.  සති කීපයක ඇවෑමෙන් \"කොටහළු මඟුල් ගෙයක්\" සංවිධානය කර සිය දියණිය වැඩිවියට පා තැබීම සැමරීමට ද බොහෝ දෙනෙක් ක්‍රියා කරති.       කෙසේවෙතත්, කාන්තාවන්ගේ ඔසප් වීම ගැන ශ්‍රී ලාංකීය සමාජය තුළ ප්‍රසිද්ධියේ කතා කරන්නේ අතලොස්සක් පමණි.  මෙම මාතෘකාව සඟවා තැබිය යුතු බවටත්, ඔසප් දිනවල භාවිත කරන සනීපාරක්ෂක තුවා, 'ටැම්පොන්' (tampon යනු ඔසප් වීමේ දී පිටවන රුධිරය උරා ගැනීමට යෝනි මාර්ගයට ඇතුළු කරන පුළුන්වලින් තැනූ ඇබයක්) ඇතුළු විවිධ නිපැයුම් එළිපිට විකිණීම පවා සමාජ සම්මතයන්ට පටහැණි බවටත් විශ්වාස කරන පිරිසක් ද සිටිති.  ශ්‍රී ලංකාවේ සුපිරි වෙළෙඳසැලක සනීපාරක්ෂක තුවා පැකට් විකිණීමට ඇති ස්ථානය අසලින් විනිවිද නොපෙනන දුඹුරු පැහැ බෑග් තබා තිබෙන ඡායාරූපයක් පසුගිය දිනවල සමාජ මාධ්‍ය ජාලවල සංසරණය වෙනු දක්නට ලැබිණි.  So apparently some supermarkets in Sri Lanka are so embarrassed to sell sanitary pads that they have to have brown paper... Facebook හි Lakmini කළ  වෙනි පළකිරීමේ අවසානය මෙම ක්‍රියාවට බොහෝ විවේචන එල්ල වුවද, තවමත් ශ්‍රී ලංකාවේ බොහෝ වෙළෙඳසැල්වල සනීපාරක්ෂක තුවා පැකට් කඩදාසිවල ඔතා දෙන අතර, එය සඟවා රැගෙන යෑමට බොහෝ දෙනෙකු කැමැත්ත පළ කරති.   ඔසප් වීම සහ ඒ පිළිබඳ සමාජයේ පවතින මිථ්‍යා මත ගැන 7 ශ්‍රේණිය සෞඛ්‍යය හා ශාරීරික අධ්‍යාපන (නව විෂය නිර්දේශය) පාසල් පෙල පොතේ මෙසේ සඳහන් වේ:  Sri Lankans: Chee....don't talk about periods out in the open meya....\n\nAlso Sri Lankans: Let's throw a massive party to celebrate this 11 year old kid getting her first period. Facebook හි Papadamn කළ  වෙනි පළකිරීමේ අවසානය මාසික ශුද්ධිය සිදුවන කාලය ඇතුළත කාන්තාවන් විවිධ වර්ගයේ සනීපාරක්ෂක තුවා සහ 'ටැම්පොන්' භාවිත කරනු ලබයි.  නමුත්, රුපියල් 500කට ආසන්න ගණනකට විකිණීමට ඇති සනීපාරක්ෂක තුවා සෑම මසකම මිල දී ගැනීමට අපහසු කාන්තාවන් රෙදි, පුළුන් වැනි ආදේශක භාවිත කරනු ලබයි.  එවැනි ආදේශක පැළඳගෙන යාමේ දී මෙන්ම පිරිසිදු කිරීමේ දී ඇතිවන දැඩි අපහසුතා මඟහැරීම සඳහා මාසික ශුද්ධිය සිදුවන කාලය ඇතුළත සිය දෛනික කටයුතුවල යෙදීමෙන් සහ නිවසින් බැහැරට යාමෙන් වැළකී සිටීමට සමහර කාන්තාවෝ පෙළඹෙති.  ශ්‍රී ලංකාවේ කාන්තාවන් අතර මාසික ශුද්ධිය හා බැඳුණු අගහිඟකම් ගැන රොයිටර් පුවත් සේවයේ පළ වූ ලිපියකට කරුණු දක්වමින් කොළඹ කිතුල්වත්තේ පදිංචි රිෆ්කා පැවසුවේ ඔසප් කාලය ඇතුළත රෙදිවර්ග භාවිත කළත් එයින් දැඩි අපහසුතාවලට මුහුණ දුන් බවය. \"අපි වතුර ලබාගන්නේ පොදු පයිප්පයකින්. ඔසප් කාලයේ දී අඳින රෙදි සෝදාගන්න පෝලිමක ඉන්න ඕනේ\" යැයි 24 හැවිදිරි රිෆ්කා රොයිටර් පුවත් සේවයට පැවසීය.   \"අපි ඒවා සඟවාගෙන යන්නේ. ඒ වගේම ලැජ්ජාව නිසා ඒවා වේලන්නෙත් හොරෙන්. ගොඩක් වෙලාවට ඒ රෙදි හරියට වේලෙන්නේ නැතුව තද ගතියකට හැරෙනවා.\"  නමුත් මෙයට විසඳුමක් සොයාගත් රිෆ්කා ස්වාභාවික අමු ද්‍රවය යොදාගෙන, අඩු මුදලකින් සනීපාරක්ෂක තුවා නිර්මාණය කිරීම ආරම්භ කළාය. ඇයගේ ප්‍රථම රැකියාව ලෙස වසරකට පෙර ආරම්භ කළ මෙම ව්‍යාපාරයට මේ වන විට අසල්වාසී කාන්තාවන් ද හවුල් කරගෙන තිබේ. ශ්‍රී ලංකාවේ වැඩිවියට පත් පාසල් දැරියන්ගෙන් අඩකට වැඩි ප්‍රමාණයක් මාසික ශුද්ධිය සිදුවන කාලය ඇතුළත පාසල් යාමෙන් වැළකී සිටින බව එක්සත් ජාතීන්ගේ සංවිධානය 2015 දී සිදු කළ සමීක්ෂණයකට අනුව සැකසුන වාර්තාවක සඳහන් වේ.  එමෙන්ම, ශ්‍රී ලංකාවේ ගුරුවරුන්ගෙන් 60%ක් ඔසප් වීමේ දී පිටවන රුධිරය අපිරිසිදු ලෙස සිතන අතර, 80%ක් සිතන්නේ එම කාලය තුළ නෑම නොසුදුසු බව යැයි එක්සත් ජාතීන්ගේ ළමා අරමුදල සිදු කළ සමීක්ෂණයක  දැක්වේ.       දකුණු ආසියානු රටවල සෑම සිසුවියන් තිදෙනෙකුගෙන් එක් අයෙක් ඔසප් කාලය ඇතුළත පාසල් නොපැමිණෙන අතර, ශ්‍රී ලංකාවේ තත්වය මීට වඩා බරපතල බව එම වාර්තාවේ තවදුරටත් සඳහන් වේ.  ඉන්දියාවේ කාන්තාවන්ට මාසික ශුද්ධිය පවතින කාලය ඇතුළත සමහර ආගමික ස්ථානවලට යෑම තහනම් වන අතර, නේපාලයේ සමහර ප්‍රදේශවල කාන්තාවන් නිවසින් බැහැර කිරීම ද සිදු වේ.  එසේ නිවසින් පිටත් කළ කාන්තාවන් කීපදෙනෙකු විවිධ හේතු නිසා මියගිය පුවත් ද පසුගියදා අසන්නට ලැබිණි.  'ඔසප් වීම සමග බැඳුණු අගහිඟකම්' ගැන පසුගිය වසර තුළ ලොව පුරා රටවල අවධානය යොමු විය.  බ්‍රිතාන්‍යයේ ද සෑම කාන්තාවන් දස දෙනෙකුගෙන් එක් අයෙකුට මෙම නිෂ්පාදන මිල දී ගැනීමට අපහසු බව පසුගිය වසරේ සිදු කළ සමීක්ෂණයකින් හෙළි විය.   2018 සැප්තැම්බර් මස වන තෙක් ආනයනය කරන සනීපාරක්ෂක තුවාවලට විශාල බද්දක් අය කිරීමට ශ්‍රී ලංකා රජය ක්‍රියා කළ අතර, එම පැකට්ටුවක සිල්ලර මිල තවත් ඉහළ ගියේය. මේ වන විට අදාළ බදු මුදල පහත හෙලීමට රජය ක්‍රියා කර තිබේ.  කෙසේනමුත්, ඉන්දියාව, ඔස්ට්‍රේලියාව, කැනඩාව, අයර්ලන්තය, කෙන්යාව, උගන්ඩාව සහ එක්සත් ජනපදයේ සමහර ප්‍රාන්තවල සනීපාරක්ෂක තුවා සඳහා යොදා තිබූ බද්ද සම්පූර්ණයෙන්ම ඉවත් කිරීමට ක්‍රියා කර තිබේ.  කපු පුළුන් සහ දියර නොරැදෙන ප්ලාස්ටික් මිශ්‍ර ද්‍රවයකින් නිම කෙරෙන සනීපාරක්ෂක තුවා පරිහරණයෙන් පසු ඉවත ලෑමෙන් පරිසරයට දැඩි හානි සිදු වේ.  දිරාපත් නොවන මෙම ද්‍රව්‍ය මුහුදු වෙරළවල පවා ගොඩගැසී තිබෙන බව 'මැරීන් කොන්සර්වේටිව් සොසයිටි' (Marine Conservation Society) 2017 දී පළ කළ වාර්තාවක දැක්වේ. සනීපාරක්ෂක තුවාවල මිල ගණන් සහ පරිසරයට අහිතකර බව මුල් කරගෙන ලොව පුරා කාන්තාවන් බොහෝ දෙනෙකු ඔසප් කාලය ඇතුළත 'නැවත භාවිත කළ හැකි' නිෂ්පාදනවලට යොමු වීමේ ප්‍රවණතාවක් දක්නට ලැබේ.  ගූගල් සෙවුම් දත්ත අනුව පෙනී යන්නේ අන්තර්ජාලය ඔස්සේ ද එවැනි නිෂ්පාදන ගැන සොයා බැලීම් වැඩි වී තිබෙන ආකාරයයි.  "}, {"headline": "උපවාස: 'රට වෙනුවෙන් අධිෂ්ඨාන පූජාවක නිරත' බෞද්ධ හිමි නමක්", "date": "2019 ජුනි 5", "news": "\"අපි ආගමික නායකයෝ. අපි යමක් කරද්දී දෙවරක් නෙමෙයි කිහිප වරක් හිතන්න ඕනෑ. හැඟීම්වලට, බැඳීම්වලට ඉඩ දෙන්න හොඳ නැහැ . ඒ වගේ ම තමයි අපි කරන කියන දේ අඬ බෙර ගහලා කරන්න ඕනෑ නැහැ . මම මහත්තයගෙන් ඉල්ලන්නේ මම මේ කරන දේ කාටවත් නොකිව්වට කමක් නැහැ කියල.\"   ඉහත කී අදහස පළ කරන ලද්දේ දින හතරක කාලයක් උපවාසයක නිරතව සිටි බෞද්ධ භික්ෂුවක විසිනි.  බීබීසී සිංහල සේවයට උන්වහන්සේ හමුවන විට කායික වශයෙන් තරමක් දුර්වල මට්ටමක පසු විය.   \"ඔබ වහන්න්සේ අසනීපෙන් ද ?. බෙහෙතක් ගත්ත ද ? ... මේ ප්‍රශ්නාවලිය හමුවේ මුනිවත රැකි උන්වහන්සේ අදහස් පළ කිරීම ආරම්භ කළේ පූර්ව කොන්දේසියක් ඉදිරිපත් කරමිනි.  \"මහත්තයට මම යමක් කියනවා හැබැයි මේක පත්තරේ ලියන්න එපා. ලියනවා නම් මගේ නමක් ගමක් සඳහන් කරන්න එපා.  එහෙම පොරොන්දුවක් වෙනවා නම් මම කියන්නම්.\" කොන්දේසියට එකඟ වූ බැවින් උන්වහන්සේ කතාවකට මුල පිරූහ. \"මහත්තයා මම ගැන දුක් වුණ නිසයි මම මේ කතාව කියන්නේ. නැත්නම් කියන්නේ නැහැ . මම රට වෙනුවෙන් උපවාසයක්  පටන් ගත්තා සිකුරාදා. එදා ඉඳන් අද වෙනකන් දානේ වැළඳුවේ නැහැ. හැබැයි මම ගිලන්පස ටිකක් ගන්නවා. ඒ කියන්නේ තේ කහට ටිකක් විතරයි. ඒ දවසට දෙවතාවක් විතරයි.\" \"මම කරන්නේ මාරාන්තික උපවාසයක් නොවෙයි. මම කරන්නේ අධිෂ්ඨාන පූජාවක්. මට අපවත් වෙන්න ඕනෑ නැහැ. මාරාන්තික උපවාස කරනවා කියල හොරෙන් දානේ වළඳන්න හරි ගිලන් පස වළඳන්න හරි ඕනෑ නැහැ,\" යනුවෙන් උන්වහන්සේ පිළිතුරු දුන්හ.  \"මේ වෙද්දී අපේ රට නැවත ලොකු අගාධයකට ඇද ගෙන යන මට්ටමකට වැටිලා තියනවා. මේ සියල්ල වෙන්නේ බලය තහවුරු කරගන්න ගිහින්. දේශපාලකයෝ වාගේ ම ආගමික නායකයන්ටත් මේ අවස්ථාවේ ලොකු වගකීමක් තියනවා රට නැවත ගොඩනගන්න. දේශපාලකයෝ ඒ වැඩේ කරන්නේ නැහැ.\" \"හැබැයි මම වගේ ධර්මයට අනුව පොඩියට හරි යමක් කරන ආගමික නායකයෝ මේ රටේ තවත් ඇති. මේ රටේ ජනතාවට නිදහසේ ඉන්න පුළුවන් වාතාවරණයක් ඇති කරන්න වගේ ම පාස්කු ඉරු දින ප්‍රහාරයට වගකිවයුතු පුද්ගලයනට නිසි දඩුවම් ලබා දෙන්න රටේ පාලකයනට මෙන්ම නීති ක්‍ෂේත්‍රවල සිටින උදවියට ඇස් ඇරෙන්න කියල මගේ මේ අධිෂ්ධාන පූජාවෙන් මම ඉල්ලනවා.\" සිය උපවාසය පිළිබඳ කිසිවකුත් දැන නොගත යුතු බවට වන සිය මතය උන්වහන්සේ සාධාරණීකරණය කළේ මෙලෙසය.  \"අපි යමක් දනට දුන්නොත් ඒක අඬ බෙර ගහලා දීලා වැඩක් නැහැ . ඒ වගේම තමයි මම මේ කරන්නේ පූජාවක්. ඒ ගැන ලෝකයා දැනගත්තා කියලා ලොකු වැඩක් වෙන්නේ නැහැ මට. මොකද මගේ බලාපොරොත්තුවක් නැහැ දේශපාලනය කරන්න. තනතුරුවලට යන්න. මගේ බලාපොරොත්තුවක් නැහැ වීරයෙක් වෙන්න. ගැඹූරින් හිතලා බලන්න මම කියන දේ ගැන.\" ඉහත කී බෞද්ධ හිමි නම විසින් එසේ අදහස් පළ කරන ලද්දේ පාර්ලිමේන්තු මන්ත්‍රී අතුරලියේ රතන හිමි ගෙන ගිය මාරාන්තික උපවාස සහ ඉල්ලීම් සම්බන්ධයෙන් මාධ්‍ය සහ දේශපාලන වේදිකාවේ වැඩි ඉඩක් වෙන්ව තිබුණු පසුබිමකදීය.  රතන හාමුදුරුවන් විසින් ගෙන යන ලද උපවාසය පිළිබඳ ඉහත කී හිමිනමගෙන් අදහස් විමසුවේ  එබැවිනි.  \"ඒ ගැන මගෙන් අහන්න එපා. මොකද  මම කැමති නැහැ කවුරුත් විවේචනය කරන්න. ඒ හාමුදුරුවෝ කරන්නේ ඒ හාමුදුරුවන්ගේ කැමැත්ත. මේක මගේ කැමැත්ත. අපි සියලු දෙනා  අනුන්ගේ අඩුපාඩු හොයන්න ඉස්සරලා තමන්ගේ අඩුපාඩු මොනවාද කියලා හිතලා බලන්න ඕනෑ .ඒ නිසා මම මගේ අඩුපාඩු මොනවාද කියලා හිතනවා. එපමණයි.\" දින හතරක කාලයක් උපවාසයක නිරත වූ අතුරලියේ  රතන හිමියන් සඳුදා පස්වරුවේ එය අවසන් කළ අතර උපවාසය අතරතුර බෞද්ධ හිමිවරු පමණක් නොව කාදිනල් රංජිත් මැල්කම් හිමිපාණන් වැනි අන්‍ය ආගමික නායකයන් ද පැමිණ උන්වහන්සේගේ සුවදුක් විමසුවහ.  ඇතැම් දෙමළ සහ මුස්ලිම් ප්‍රජා නායකයෝ ද උන්වහන්සේට සහය පළ කළහ.  ඊට සමගාමීව ප්‍රදේශ රැසක එවැනිම උපවාස, විරෝධතා, බස් වර්ජන, වෙළෙඳ සල් වසා දැමීම වැනි ක්‍රියා දක්නට ලැබිණි. මේ අතර අතුරුලියේ රතන හිමි විසින් කරන ලද උපවාසය බෞද්ධ දර්ශනයට පටහැනි බව සත් කෝරළය මහා දිසාවේ උප ප්‍රධාන සංඝ නායක ශාස්ත්‍රපති මහගල්කඩවල පුණ්‍යසාර හිමි ප්‍රකාශ කළහ. එකී උපවාසය මගින් ශ්‍රී දළදා භූමිය තුළ වෛරය පැතිරවූ බව උන්වහන්සේගේ අදහසය.  \"මම කියන්නේ රතන හාමුදුරුවෝ මේ රටේ අහිංසක  මුස්ලිම් ජනතාවගේ කොන්ද කඩලා දැම්මා. ආත්ම ගරුත්වය විනාශ කළා. ඒ විතරක් නෙමෙයි බුදු හාමුදුරුවෝ ළඟට ගිහින් වෛරය පැතිරුවා. ශ්‍රී දළදා භුමිය කෙළසුවා කියලයි.\"  අතුරලියේ රතන හිමියන්ගේ උපවාසයට සහය පළ කරමින් බෞද්ධ ජනතාව සමග කතෝලික මෙන් ම හින්දු ජනතාව ද එකතුව විවිධ වැඩසටහන් දියත් කළහ.   සමාජ ක්‍රියාධරයෙකු මෙන් ම මානව අයිතීන් වෙනුවෙන් පෙනී සිටින්නෙකු ලෙස ප්‍රසිද්ධ සරත් ඉද්දමල්ගොඩ පියතුමා ප්‍රකාශ කළේ, කාදිනල් හිමිපාණන් අතුරලියේ රතන හිමියන් බැහැදැකීම නොකළ යුත්තක් ලෙස තමන් දකින බවය.  \"මේ ස්ථානයට යාමට පෙර කාදිනල් හිමිපාණන්ට තිබුණා මේ උපවාස කරන්නේ මොකට ද කියල හිතන්න. මේ රටේ නීතියක් තියනවා .නීතියෙන් කරන්න ඕනෑ දේ බලහත්කාරයෙන් කළා ම හරියනව ද? මේ තුන් දෙනා වැරදිකාරයෝ කියලා ඔප්පු කරන්න සාක්ෂි තියනවා නම් ඒ දේ කරන්න තිබුණා අධිකරණයකට ගිහිල්ලා, නැත්නම් පාර්ලිමේන්තුවේ.\" \"මේ සියලු දෙනා කළේ රටේ මුස්ලිම් විරෝධයක් නිර්මාණය කිරීමයි. පාස්කු දින ප්‍රහාරයෙන් පසු කටයුතු කළ ආකාරය පිළිබඳව ලොකු ගෞරවයක් කාදිනල් හිමිපාණන්ට රටේ මෙන් ම ලෝකයේත් තිබුණා. මම හිතන්නේ අද මේ වැඩෙන් ඒ සියල්ල හේදිලා ගියා කියලයි.\" සරත් ඉද්දමල්ගොඩ පියතුමා වැඩිදුරටත් සඳහන් කළහ.  "}, {"headline": null, "date": null, "news": "\"ජනවාරි අටවෙනිදා ජනමතය විසින් අවුරුදු පහකට මේ අරාජිකත්වය ගෙනල්ලා තියෙනවා. එමගින් අපි ආරම්භයේදී නොදැක්ක විශාල දේශපාලන රික්තයක් ගොඩනැගුනා\" මෝදිගේ නව ඉන්දියාව ශ්‍රී ලංකාවේ සහ කලාපයේ වෙනත් රටවල් සම්බන්ධයෙන් අනුගමනය කිරීමට ඉඩ ඇති නව පිළිවෙත කුමක්ද? එය තීන්දු කෙරෙන්නේ කවර සාධක සැලකිල්ලට ගනිමින්ද? සචිනි නිමේෂා නියෝජනය කරන්නේ අනුරාධපුර මහ නගර සභාව. තමා දේශපාලනයට පිවිසියේ හිටපු ජනාධිපති මහින්ද රාජපක්ෂගේ \"මුහුණ පෙන්වමින්\" බව පවසන සචිනි නිමේෂා, දේශපාලනය තුළ කාන්තාවට මීට වඩා වැඩි තැනක් හිමිවිය යුතු බව කියා සිටී. තමා දේශපාලනයට පැමිණියේ මහින්ද රාජපක්ෂ හිටපු ජනාධිපතිවරයාගේ මුහුණ ඉදිරියට දමාගෙන බව ශ්‍රී ලංකාවේ ලාබාලම මහ නගර සභා මන්ත්‍රීවරිය වන සචිනි නිමේෂා කාරියවසම් පවසයි. මෙහි විශේෂත්වය වූයේ හිටපු ජනාධිපති මහින්ද රාජපක්‍ෂට දැඩි විවේචන එල්ල කළ පක්ෂ නායකයකු වන අනුර කුමාර දිසානායක, හිටපු ජනාධිපතිවරයා හමුවීම ය. ශ්‍රී ලංකාවේ පළාත් සභා 6ක් මේ වන විට පාලනය වන්නේ මන්ත්‍රීවරුන් නොමැතිවය. ඒවා පාලනය වන්නේ ආණ්ඩුකාරවරයා යටතේය. කමිටු රැස්වීම් තුනක් පැවැත්වීමෙන් අනතුරුව යෝජනා නවයක් ඇතුළත් වාර්තාවක් අගමැතිවරයාට භාර දුන් අතර \"පක්ෂ නායකත්වය පත් කළ යුත්තේ සාමාජිකයන්ගේ ඡන්දයෙන්\" යන්න එහි එක් නිර්දේශයකි. දෙමළ ජාතික විමුක්තිකාමී පක්ෂය (TNLF) මෑතදී පිහිටුවා ගැනුණේ වී. ආනන්දසංගරී නායකත්වය දෙන ද්‍රවිඩ එක්සත් විමුක්ති පෙරමුණ(TULF ) සහ සුරේෂ් ප්‍රේමචන්ද්‍රන් නායකත්වය හොබවන EPRLF සංවිධානය සන්ධානගත වීමෙනි. \"ඇමතිවරුන්ට අවම අධ්‍යාපන සුදුසුකමක් අවශ්‍යය. අපි සිංගප්පූරුවෙන් ඉගෙන ගනිමු,\" බීබීසී ෆේස්බුක් අඩවියට පිවිසෙන එක් ශ්‍රී ලාංකිකයෙක් යෝජනා කරයි. \"අපි කණ්ඩායම ලබන දහනව වෙනිදා විපක්ෂයේ වාඩි වෙනවා. ඒත් අපේ සමස්ත බලාපොරොත්තුව ශ්‍රී ලංකා නිදහස් පක්ෂය හැටියට ඉවත් වුනොත් වඩා වැදගත් කියන එකයි.\" අගමැති රනිල් වික්‍රම සිංහට එරෙහි විශ්වාසභංග යෝජනාවට පක්ෂව සහ ඡන්දය භාවිතා කිරීමෙන් වැළකී සිටි අමාත්‍යවරුන් ගැන නැගුණ ප්‍රශ්නයකට පිළිතුරු දුන් ජනාධිපතිවරයා \"යහපාලන රජයේ ඉදිරි ගමන ගැන අගමැති රනිල් වික්‍රමසිංහ සමග ඊයේත් සාකච්ඡාවක් පැවැත්වුණු බව\" අනාවරණය කළේය විශ්වාසභංග යෝජනාව සම්බන්ධයෙන් පක්ෂයේ තීන්දුව කුමක්ද? යන ප්‍රශ්නය බීබීසිය විසින් යොමුකළ විට ඊට පිළිතුරු දුන් ඇමතිවරයා \"එම තීන්දුව හෙට (බදාදා) රාත්‍රී නවය හමාරෙන් පසුව දැන ගන්නට ලැබෙනු ඇතැයි\" සඳහන් කළේය. විශ්වාසභංග යෝජනාව සම්බන්ධයෙන් පක්ෂයේ තීන්දුව කුමක්ද? එය ගනු ලබන්නේ කවදාද? යන ප්‍රශ්නය බීබීසිය විසින් යොමුකළ විට ඊට පිළිතුරු දුන් ඇමතිවරයා \"එම තීන්දුව හෙට (බදාදා) රාත්‍රී නවය හමාරෙන් පසුව දැන ගන්නට ලැබෙනු ඇතැයි\" සඳහන් කළේය. මස්කෙළිය ප්‍රාදේශීය සභාවේ නව සභාපතිවරයා සහ උප සභාපතිවරයා පත්කර ගත් අවස්ථාවේ දැඩි ගැටුම්කාරී තත්වයක්. මස්කෙළිය ප‍්‍රාදේශිය සභාවට සභාපතිවරයා සහ උප සභාපතිවරයා තේරීමේ දී නොසන්සුන්කාරි තත්ත්වයක්; දෙපාර්ශවය අතර ගල් ප‍්‍රහාර. කිසිම පක්ෂයකට බහුතරයක් ලැබී නැති පළාත් පාලන ආයතනවල මුල් පුටු තේරීමේදී මන්ත්‍රීවරුන් මුදලට හා වරප්‍රසාදවලට යට වෙමින් ඇති බව දේශපාලන පක්ෂ හා මැතිවරණ නිරීක්ෂණ සංවිධාන පවසති. ඒකාබද්ධ විපක්ෂ කණ්ඩායම නියෝජනය කරන පාර්ලිමේන්තු මන්ත්‍රී ෂෙහාන් සේමසිංහ බීබීසියට ප්‍රකාශයක් කරමින් විශ්වාසභංග යෝජනාව කතානායක කරු ජයසූරියට භාරදුන් බව තහවුරු කළේය. අගමැති රනිල් වික්‍රමසිංහට එරෙහිව ඉදිරිපත් කිරීමට සැරසෙන විශ්වාස භංග යෝජනාවට තමන් තරයේ විරුද්ධ බව කෘෂිකර්ම අමාත්‍ය දුමින්ද දිසානායක පවසයි. \"ජාතීන් විදිහට බෙදිල කලකෝලාහල ඇති කරගන්නවා වෙනුවට කරුණු තේරුම් අරගෙන ප්‍රශ්න විසඳගන්න කටයුතු කළොත් හොඳයි නේද?\" වන්නියලැත්තන්ගෙන් ශ්‍රී ලංකා සමාජයට පණිවුඩයක්. "}, {"headline": null, "date": null, "news": "ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. අමාත්‍ය රිෂාඩ් බදියුද්දීන් යනු කවරෙක්ද? ඔහුට එල්ල වන චෝදනා මොනවා ද? ඔහුට එරෙහි වන්නෝ කවරහු ද? චෝදනාවලට මුහුණ දීමට ඔහු සුදානම් ද? විශ්වාසය භංග වී ද? ශ්‍රී ලංකාවේ පළාත් සභා 6ක් මේ වන විට පාලනය වන්නේ මන්ත්‍රීවරුන් නොමැතිවය. ඒවා පාලනය වන්නේ ආණ්ඩුකාරවරයා යටතේය. 2013 වසරේ නිකුත් කළ ගැසට් නිවේදනයක් අනුව පුරාවිද්‍යා දෙපාර්තමේන්තුව විසින් අක්කර 93 ක භූමියක් විහාරස්ථානයට වෙන් කරනු ලැබ ඇතැයි විහාරාධිපති හිමි පවසති. \"විශාල හාවක් හූවක් හදනවා රට බෙදෙන ව්‍යවස්ථාවක් එනවා කියලා. ජාතිවාදය පදනම් කරගෙන බොරු හදනවා. ඒවා කිසි ම වග විභාගයකින් තොරව මාධ්‍ය ජනතාව අතරට ගෙනියනවා.\" මහින්ද රාජපක්ෂ ශ්‍රී ලංකා පොදුජන පෙරමුණේ සාමාජිකත්වය ලබාගෙන මාසයකට වැඩි කලක් ගත වී ඇති බැවින් ඔහු තවදුරටත් පාර්ලිමේන්තු මන්ත්‍රීවරයෙකු නොවන බව දෙමළ ජාතික සන්ධානය පවසයි. හිටපු ජනාධිපති මහින්ද රාජපක්ෂ විපක්ෂ නායක ධුරය දැරිය යුතුය යන්න කතානායක කරු ජයසූරියගේ ස්ථාවරය වී ඇතැයි බීබීසී සිංහල සේවයට අනාවරණය වේ. සෝල්බරි ව්‍යවස්ථාව යටතේ 1947 ඔක්තෝබර් 14 වන දින ආරම්භ වූ ශ්‍රී ලංකාවේ පළමු මන්ත්‍රණ සභාවේ විපක්‍ෂ නායක ධූරය දැරුවේ ආචාර්ය එන් එම් ‌පෙ‌රේරාය. අගමැතිවරුන් දෙදෙනෙකුගේ සිට විපක්ෂනායකවරුන් දෙදෙනෙකු දක්වා දේශපාලන අර්බුදය වර්ධනය වී ඇති බව ශ්‍රී ලංකා මුස්ලිම් කොන්ග්‍රසයේ නායක රවුෆ් හකීම් පවසයි. තමන් මෙතෙක් දැරූ බව පැවසෙන අගමැති ධුරයෙන් ඉල්ලා අස්වූ බව හිටපු ජනාධිපති මහින්ද රාජපක්ෂ පවසයි. ජනාධිපති මෛත්‍රීපාල සිරිසේන පාර්ලිමේන්තුව විසුරුවා හැරීමට ගත් තීන්දුව ආණ්ඩුක්‍රම ව්‍යවස්ථාවට පටහැනි බව ප්‍රකාශ කරමින් ශ්‍රේෂ්ඨාධිකරණය ලබා දුන් තීන්දුව පිළිබඳ ප්‍රතිචාර. පාර්ලිමේන්තුව විසුරුවා හරිමින් නිකුත් කරන ලද ගැසට් නිවේදනය අවලංගු කරන ලෙස ඉල්ලා ගොනු කළ මූලික අයිතිවාසිකම් පෙත්සම් විභාගයේ තීන්දුව බ්‍රහස්පතින්දා (දෙසැ 13) පස්වරු 4.00 ට ප්‍රකාශයට පත් කිරීමට නියමිතය. දෙසැම්බර් පස් වෙනි දින යෝජනාවට ඉලෙක්ට්‍රොනික ක්‍රමය ඔස්සේ ඡන්ද විමසීම පැවැත්වූ විට අගමැතිව පත් කිරීම ගැන අවසන් තීරණයක් ගන්නා බව ජනාධිපතිවරයා පවසා තිබේ. ඔක්තෝබර් 26 වෙනි දිනට පෙර පැවති එක්සත් ජාතික පෙරමුණේ නායකත්වයෙන් යුතු ආණ්ඩුව යළි පිහිටුවීම සඳහා සහය පළකරන බව දෙමළ ජාතික සන්ධානය පවසයි. ශ්‍රී ලංකාවේ දේශපාලනික අර්බුදයේ නවතම ගැටලුව බවට පත්ව තිබූ පාර්ලිමේන්තු තේරීම් කාරක සභාවේ මන්ත්‍රී සංයුතිය කතානායක කරු ජයසූරිය සභාවට දැනුම් දෙයි. නියෝජ්‍ය කතානායකවරයාගේ ප්‍රධානත්වයෙන් පස්වරු 1.00ට ආරම්භ වූ පාර්ලිමේන්තුවේ කටයුතු මිනිත්තු හයකට සීමා විය. පාර්ලිමේන්තුව සඳුදා පස්වරු 1.00 ට ආරම්භ කිරීමට කටයුතු යොදා තිබේ. ඒ විශේෂ ආරක්ෂාවක් යටතේය. ආණ්ඩුවට එරෙහිව විශ්වාස භංග යෝජනාවක් පාර්ලිමේන්තුවේදී සම්මත කෙරුණු බව දන්වමින් කතානායකවරයා යොමු කළ ලිපියට ජනාධිපතිවරයාගෙන් ලිඛිත ප්‍රතිචාරයක්. අග්‍රාමාත්‍ය මහින්ද රාජපක්ෂ සහ නව කැබිනට් මණ්ඩලයට එරෙහිව ජනතා විමුක්ති පෙරමුණ ඉදිරිපත් කළ යෝජනාවට සහය පළ කරමින් පාර්ලිමේන්තු මන්ත්‍රීවරුන් 122 දෙනෙකු සිය ඡන්දය ලබා දී ඇති බව අගමැති ධුරයෙන් පහ කරන ලද රනිල් වික්‍රමසිංහ පවසයි. පාර්ලිමේන්තුවේදී විශ්වාසභංග යෝජනාව සම්මත වීමෙන් පසුව ඒ සම්බන්ධයෙන් ඉදිරි පියවර ගැනීම සඳහා දැනුම් දෙමින් ඊට අවශ්‍ය ලියකියවිලි ජනාධිපති මෛත්‍රීපාල සිරිසේන වෙත යැවීමට පියවර ගන්නා බව කතානායක කාර්යාලය පවසයි. "}, {"headline": null, "date": null, "news": "වත්මන් ලෝකයේ දේශපාලන ලෝකයේ බලවතුන් රැසක් පසුගිය කාල සීමාව ඇතුළත මූල්‍ය අපචාර සම්බන්ධයෙන් ප්‍රශ්න කිරීම සඳහා අත්අඩංගුවට ගනු ලැබ හෝ සිරගත කරනු ලැබ ඇත. ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. මුස්ලිම් අන්තවාදී කණ්ඩායමක් එල්ල කළ පාස්කු ඉරිදා ප්‍රහාරයට පෙර සහ පසු පොලිස්පතිවරයාගේ කාර්යභාරය සහ ඔහු කළ ප්‍රකාශ පිළිබඳ කරුණු පහක්. මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි. අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. ඉන්දීය මහ මැතිවරණයේ සම්පුර්ණ නිල ප්‍රතිඵලය නිකුත්වීමටත් පෙර රාජ්‍ය නායකයෝ ඉන්දීය අගමැති නරේන්ද්‍ර මෝදිට සුබ පැතුම් නිකුත් කරමින් සිටිති. ලසන්ත වික්‍රමතුංග ඝාතනය සම්බන්ධයෙන් ගොනු කරන ලද පැමිණිල්ල ඇමරිකාවේ දිස්ත්‍රික් අධිකරණයක ෆෙඩරල් විනිසුරුවෙකු විසින් විවෘත කරනු ලැබ ඇති බව යුක්තිය සහ වගවීම සඳහා මධ්‍යස්ථානය පවසයි. විපක්ෂනායක මහින්ද රාජපක්ෂ ඇතුළු ඒකාබද්ධ විපක්ෂ කණ්ඩායම ජනාධිපති මෛත්‍රීපාල සිරිසේන වෙත යොමු කළ ලිපියට ඇමති මංගල සමරවීරගේ ප්‍රතිචාරය. ඔක්තෝබර් 26 වන දා ජනාධිපතිවරයා ආරම්භ කළ රජයට එරෙහි වැඩපිළිවෙළ මේ වන විට \"ව්‍යවස්ථාදායක සභාව විවේචනය කිරීම හරහා සිදු වන\" බව කථිකාචාර්ය හරිනි අමරසූරිය පවසයි. එළඹෙන ජනාධිපතිවරණය සඳහා තරග වදින බවට ඇතැම් අපේක්ෂකයන් ප්‍රසිද්ධියේ ම ප්‍රකාශ කර ඇති අතර තවත් සමහරෙකු තරග කරන බවට ඉඟි කර ඇත. පීඑස්එම් චාල්ස් රේගු අධ්‍යක්ෂ ජනරාල් පදවියෙන් ඉවත් කිරීමත් සමග ලාංකීය සමාජය තුළ යුක්තිය සහ සාධාරණය වෙනුවෙන් පෙනී සිටින කාන්තාව මුහුණ දෙන සැබෑ ඉරණම පිළිබඳ කතිකාවක් මතුව තිබේ. ශ්‍රී ලංකාවේ පළාත් සභා 6ක් මේ වන විට පාලනය වන්නේ මන්ත්‍රීවරුන් නොමැතිවය. ඒවා පාලනය වන්නේ ආණ්ඩුකාරවරයා යටතේය. \"ඉස්සර වගේ කාන්තාව දැන් ගෙටම සීමා වෙලා නෑ, පුරුෂාධිපත්‍යය තියෙන බව හැබෑව නමුත් සමහර වෙලාවට පිරිමින් අභිබවා කාන්තාව පෙළ ගැසෙන අවස්ථාවක් තියෙනව කියල මට හිතෙනවා.\" වර්තමාන පාර්ලිමේන්තු කාලසීමාව අවසන් වන 2020 වන විට, ශ්‍රී ලංකා පාර්ලිමේන්තුවේ මන්ත්‍රීවරුන් බොහෝ ප්‍රමාණයක් වයස 60 පසු කර හෝ එම වයසට ආසන්න වේ. ''මෛත්‍රී පාලනයක් ස්ථාවර රටක්'' යන තේමා පාඨය ඔස්සේ මෛත්‍රීපාල සිරිසේන ශ්‍රී ලංකාවේ ජනාධිපති ධූරයට පත්ව ජනවාරි 08 වෙනි දිනට සිව් වසරක් ගත වේ. මහින්ද රාජපක්ෂ ශ්‍රී ලංකා පොදුජන පෙරමුණේ සාමාජිකත්වය ලබාගෙන මාසයකට වැඩි කලක් ගත වී ඇති බැවින් ඔහු තවදුරටත් පාර්ලිමේන්තු මන්ත්‍රීවරයෙකු නොවන බව දෙමළ ජාතික සන්ධානය පවසයි. ලසන්ත ඝාතනයේ පරීක්ෂණ මෙහෙයවන අපරාධ පරීක්ෂණ දෙපාර්තමේන්තුව අධිකරණයට මෙතෙක් වාර්තා කර ඇති කරුණු අනුව, ශ්‍රී ලංකා යුද හමුදා බුද්ධි අංශය මෙම ඝාතනයට සම්බන්ධ වී තිබේ. හිටපු ජනාධිපති මහින්ද රාජපක්ෂ විපක්ෂ නායක ධුරය දැරිය යුතුය යන්න කතානායක කරු ජයසූරියගේ ස්ථාවරය වී ඇතැයි බීබීසී සිංහල සේවයට අනාවරණය වේ. සෝල්බරි ව්‍යවස්ථාව යටතේ 1947 ඔක්තෝබර් 14 වන දින ආරම්භ වූ ශ්‍රී ලංකාවේ පළමු මන්ත්‍රණ සභාවේ විපක්‍ෂ නායක ධූරය දැරුවේ ආචාර්ය එන් එම් ‌පෙ‌රේරාය. අගමැතිවරුන් දෙදෙනෙකුගේ සිට විපක්ෂනායකවරුන් දෙදෙනෙකු දක්වා දේශපාලන අර්බුදය වර්ධනය වී ඇති බව ශ්‍රී ලංකා මුස්ලිම් කොන්ග්‍රසයේ නායක රවුෆ් හකීම් පවසයි. "}, {"headline": null, "date": null, "news": "ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. පාස්කු ඉරිදා ප්‍රහාරයෙන් පසු ශ්‍රී ලංකාවට සැපත් පළමු රාජ්‍ය නායකයා ඉන්දියාවේ අගමැති නරේන්ද්‍ර මෝදි. 2019 ඉන්දීය මහ මැතිවරණය ජය ගත් නරේන්ද්‍ර මෝදි දෙවන වරටත් ඉන්දීය අග්‍රාමාත්‍යවරයා ලෙස දිවුරුම් දෙයි. සමස්ත ඉන්දියාව පුරා දේශපාලන කුණාටුවක් මෙන් පැතිර ගිය මෙවර මහමැතිවරණ ප්‍රතිපලය පිටුපස පැවති දේශපාලන බුද්ධිය සහ සංවිධාන ව්‍යුහය කුමක්ද? කවුළු අතරින් ඝන කළු දුමාරය පැතිර යමින් තිබියදී උපකාරක පන්තියේ සිසුන් ගොඩනැගිල්ලෙන් ඉවතට පැන ගැනීමට තැත් කරද්දී ඔවුන් බිමට වැටෙන ආකාරය දක්නට ලැබුණ බව ඉන්දීය වාර්තා මගින් පැවසෙයි. භාරතීය ජනතා පක්ෂයේ කථිකයා ලෙස කටයුතු කළ මෝදිට අග්‍රාමාත්‍ය ධූර අපේක්ෂකයා ලෙස නම් කිරීමෙන් පසු පක්ෂය තුළ විවිධ කෙණෙහිලිකම්වලට ලක් වීමට සිදු විය. නරේන්ද්‍ර මෝදි ඉන්දීය රාජ්‍ය අංශයේ දූෂණ, වංචා සහ අල්ලස් නතර කළ බව නවදිල්ලියේ වෙසෙන බොහෝ වැසියන්ගේ අදහසය. නරේන්ද්‍ර මෝදිගේ පාලක භාරතීය ජනතා පක්ෂය (BJP) මුළු ආසන ප්‍රමාණයෙන් තුන්සියයකට වැඩි සංඛ්‍යාවක බලය තහවුරු කර ගනියි. මෝදිගේ නව ඉන්දියාව ශ්‍රී ලංකාවේ සහ කලාපයේ වෙනත් රටවල් සම්බන්ධයෙන් අනුගමනය කිරීමට ඉඩ ඇති නව පිළිවෙත කුමක්ද? එය තීන්දු කෙරෙන්නේ කවර සාධක සැලකිල්ලට ගනිමින්ද? නගරයේ කිසිදු තාප්පයක, ගසක හෝ පොදු දැන්වීම් පුවරුවක පවා දේශපාලන පෝස්ටර් අලවා නොතිබිණි. ඉටි කොළ කිසිසේත් භාවිත නොවීය. බස් රථවල, පාලම් මත පෝස්ටර් දක්නට නොලැබිණි. සත්වාහාර සැපයීම සඳහා වෙන් කරන ලද ඩොලර් කෝටි ගණනක් බිහාර් ප්‍රාන්ත භාණ්ඩාගාරයෙන් වංචා කළ බවට හිටපු මහ ඇමති ලාලූ ප්‍රසාද් යාදව් ඇතුළු කණ්ඩායමකට චෝදනා ඉදිරිපත් කරනු ලැබ තිබුණි. ජාත්‍යන්තර සූර්ය බලශක්ති සමුළුව අතරවාරයේ ජනපතිවරයා සහ එක්සත් ජාතීන්ගේ සංවිධානයේ පාරිසරික වැඩසටහනේ විධායක අධ්‍යක්ෂ එරික් සොල්හයිම් අතර හමුවක්. සිය නිවස අසල පිහිටි උද්‍යානය බේරා දෙන මෙන් අගමැතිවරයා සහ අධිකරණය වෙත පෙත්සම යොමු කළ හත් හැවිරිදි පාසල් දැරියක්. "}, {"headline": "මෝදි දිවුරුම් දෙයි: මිලියන 1300ක ජනගහනයට කැබිනට් ඇමතිවරුන් 24යි", "date": "2019 මැයි 31", "news": "2019 ඉන්දීය මහ මැතිවරණය ජය ගත් නරේන්ද්‍ර මෝදි දෙවන වරටත් ඉන්දීය අග්‍රාමාත්‍යවරයා ලෙස බ්‍රහස්පතින්දා (මැයි 30) දිවුරුම් දුන්නේය.  බ්‍රහස්පතින්දා රාත්‍රියේ නවදිල්ලියේ පැවති දිවුරුම් දීමේ උත්සවයට කලාපීය රාජ්‍ය නායකයින් සහ බොලිවුඩ් නළු නිළියන් ඇතුළු දහස් ගණනකට ආරාධනා කර තිබිණි. එම උත්සවයට ශ්‍රී ලංකා ජනාධිපති මෛත්‍රීපාල සිරිසේන ද සහභාගි විය. කලාපීය රටක් වුව ද පාකිස්තානයේ අග්‍රාමාත්‍ය ඉම්රාන් ඛාන්ට ඒ සඳහා ඇරයුම් නොකෙරුණු අතර විපක්ෂ දේශපාලනඥයින් කිහිප දෙනෙකු එම උත්සවයට සහභාගි වීම ප්‍රතික්ෂේප කර තිබිණි. උත්සවය පැවැත්වුණේ, නවදිල්ලි නරගයේ පිහිටි ජනාධිපති මන්දිරයේදීය. ඉන්දීය මහ මැතිවරණයෙන් භාරතීය ජනතා පක්ෂය තනිව ආසන 303ක් දිනා ගත් අතර මිත්‍ර පක්ෂ දිනා ගත් ආසන සංඛ්‍යාවත් සමග ඔවුන්ට හිමි පාර්ලිමේන්තු ආසන සංඛ්‍යාව 354කි. නරේන්ද්‍ර මෝදිගේ දිවුරුම් දීමට සමගාමීව නව රජයේ අමාත්‍යවරු ද එහිදී දිවුරුම් දුන්හ. ඉන්දීය නව රජයේ කැබිනට් මණ්ඩලය අමාත්‍යවරුන් 24 දෙනෙකුගෙන් සමන්විත වන අතර බ්‍රහස්පතින්දා දිවුරුම් දුන් මුළු අමාත්‍යවරුන් සංඛ්‍යාව 57කි. ඔවුන් සියලු දෙනා දිවුරුම් දුන්නේ, ඉන්දීය ජනාධිපති රාම් නාත් කෝවින්ද් ඉදිරියේය. ශ්‍රී ලංකාවේ ද වඩාත් ජනප්‍රිය වූ 'මහ ගෙදර' නමැති හින්දි නාට්‍යයේ 'තුල්සි' ලෙස  ප්‍රධාන චරිතය රඟ පෑ ස්ම්‍රිති ඉරානිට මානව සම්පත් කළමනාකරණ, තොරතුරු සහ විකාශන කටයුතු පිළිබඳ කැබිනට් අමාත්‍ය ධූරය පිරිනැමිණි. ඇය උත්තර් ප්‍රදේශ් ප්‍රාන්තයේ අමෙති ආසනය ජය ගත්තේ, ඉන්දීය කොන්ග්‍රස් පක්ෂයේ නායක රාහුල් ගාන්ධි පරාජයට පත් කරමිනි. දිවුරුම් දීමේ උත්සවයට ආරාධිතයින් 7000කට අධික පිරිසක් සහභාගි වී සිටියහ. විදෙස් රාජ්‍ය නායකයින්, ව්‍යාපාරිකයින් මෙන් ම ඉන්දීය සිනමා කර්මාන්තයේ දැවැන්තයින් වන රජිණිකාන්ත්, කරන් ජොහාර්, කාන්ගනා රනෝට් ආදී විශාල පිරිසක් එම උත්සවයට පැමිණ සිටියහ. කෙසේ වෙතත්, බටහිර බෙංගාල ප්‍රාන්තයේ ප්‍රධාන අමාත්‍ය මමතා බැනර්ජි ඊට සහභාගි නොවන බව දන්වා ට්විටර්හි අදහස් පළ කර තිබිණි. ඇය පවසා තිබුණේ, මහ මැතිවරණ සමයේ බෙංගාලයේදී භාරතීය ජනතා පක්ෂ ආධාරකරුවන් 54 දෙනෙකු ඝාතනය කර ඇති බවට එම පක්ෂය නගන \"අසත්‍ය චෝදනාවලට\" විරෝධය පළ කරමින් දිවුරුම් දීමේ උත්සවයට සහභාගි නොවීමට තීරණය කළ බවය. කෙසේ වෙතත්, ප්‍රධාන විපක්ෂය වන ඉන්දීය කොන්ග්‍රස් පක්ෂයේ නායක රාහුල් ගාන්ධි සිය මව වන සෝනියා ගාන්ධි සමග එම උත්සවයට සහභාගි විය. ඉන්දීය පාර්ලිමේන්තුවේ ආසන 303ක් දිනා ගනිමින් භාරතීය ජනතා පක්ෂය මෙවර ද තනි පක්ෂයක් ලෙස ඉන්දීය ලෝක් සභාවේ බලය තහවුරු කර ගැනීමට සමත් විය. 1971 වසරේ සිට තනි පක්ෂයක් අඛණ්ඩව දෙවරක් ඉන්දීය පාර්ලිමේන්තුවේ බලය හිමි කර ගත් පළමු අවස්ථාව මෙය වේ. කෙසේ වෙතත්, මෙම ජයග්‍රහණයත් සමග නරේන්ද්‍ර මෝදි ප්‍රමුඛ ඉන්දීය නව රජයට අභියෝග කිහිපයකට මුහුණ දීමට සිදුවනු ඇත. මන්දගාමී ආර්ථිකය යථා තත්ත්වයට පත් කිරීම සහ නව රැකියා උත්පාදනය එම අභියෝග අතරින් ප්‍රබල ස්ථානයක් ගෙන තිබේ. තවදුරටත් කියවන්න. "}, {"headline": null, "date": null, "news": "\"මේ නීතිය හොංකොං දූපතේ අන්තිම සූදුවයි. මේක ජීවිතය සහ මරණය අතර කාරණයක්. එක සලකලයි මම අද පෙළපාලියට එකතු වුණේ\" මහාචාර්ය රොකී චෑන් පවසයි. විපක්ෂයට සම්බන්ධ වෛද්‍යවරුන් පැවසුවේ, සුඩානයේ කාටූම් අගනුවර පැවති විරෝධතා අතරතුර අවම වශයෙන් පුද්ගලයින් 100 දෙනෙකු පමණ ඝාතනය වී ඇති බවය. \"ඉස්සර වගේ කාන්තාව දැන් ගෙටම සීමා වෙලා නෑ, පුරුෂාධිපත්‍යය තියෙන බව හැබෑව නමුත් සමහර වෙලාවට පිරිමින් අභිබවා කාන්තාව පෙළ ගැසෙන අවස්ථාවක් තියෙනව කියල මට හිතෙනවා.\" ඉන්දියාවේ පියා යන ගෞරව නාමයෙන් හැඳින්වෙන මහත්මා ගාන්ධි හෙවත් මෝහන්දාස් කරම්චන්ද් ගාන්ධිගේ 149 වෙනි ජන්ම දින සැමරුම අදට යෙදී තිබේ. අදාළ ස්ථානයේ නව විහාරස්ථානයක් ඉදිකිරීමට සැරසෙන්නේ යැයි සැක කළ ප්‍රදේශවාසීන් මෙසේ විරෝධය පළ කළ ද පසුව තත්ත්වය සමථයකට පත් කළ බව ආරක්ෂක අංශ පැවසූහ. මුලතිව් නගරය, කැබිතිගොල්ලෑව, පුල්‍මුඩේ හා නෙඩුන්කේනි දක්වා විහිදී ඇති මහවැලි එල් කලාපයේ නැවත පදිංචි කිරීම සම්බන්ධයෙන් මෙම ගැටලුව පැනනැගී ඇත. ශිෂ්‍යයන්ගේ සැලකිල්ල යොමුවූ මාර්ග ආරක්ෂාව ඇති කිරීමට අවශ්‍ය ප්‍රතිසංස්කරණ කිරීමට රජය පොරොන්දුවී තිබේ. චීන ජාතිකයන් බලහත්කාරයෙන් ශ්‍රී ලංකාව චීන කොලනියක් බවට පත් කර ගැනීමට උත්සාහ කරන බවට විරෝධතාකරුවෝ චෝදනා කරති. මධ්‍යම ඇමෙරිකානු රාජ්‍යයක් වන නිකරගුවා හි හටගත් ප්‍රචණ්ඩ ක්‍රියාවන් හේතුවෙන් පුද්ගලයන් 70 ට වැඩි පිරිසක් ඝාතනයට ලක්වූහ. දකුණු කොරියාවේ හිටපු ජනපතිනී පාර්ක් ගන්-හේ බලය අයුතු ලෙස පරිහරණය කිරීමට සහ බලහත්කාරයට වැරදිකාරියක වී වසර 24 ක සිර දඬුවමකට යටත් කෙරිණි. නිල දත්තවලට අනුව 2016 වසර තුළ පමණක් පීඩිත කුලවලට අයත් පුද්ගලයන්ට එරෙහි අපරාධ හතළිස්‌ දහසකට අධික ප්‍රමාණයක් වාර්තා වී ඇත. මහනුවර සහ ඒ අවට ප්‍රදේශවල ආගම මත පදනම් වූ ප්‍රචණ්ඩ ක්‍රියා පැතිර යද්දී සහජීවනයේ ඇති වැදගත්කම ලොවට කියනුවස් මුස්ලිම් පල්ලි වෙත වැඩම කළ බෞද්ධ භික්ෂූන් වහන්සේ පිළිබඳ රත්මලානෙන් වාර්තා වේ. බ්‍රිගේඩියර්වරයාගේ සේවය අත්හිටුවන ලද බව දන්වා විදේශ අමාත්‍යාංශය නිවේදනයක් නිකුත් කළ ද ඊට පසු දා (පෙබරවාරි 7) ජනාධිපති මෛත්‍රිපාල සිරිසේනගේ නියෝගය පරිදි ඔහුව යළි සේවයේ පිහිටුවනු ලැබිණි. "}, {"headline": "ඉන්දීය මැතිවරණය: මෝදිගේ ඉන්දියාව ශ්‍රී ලංකාවට බලපාන හැටි", "date": null, "news": "ඉන්දියාව ලෝක ශිෂ්ඨාචාරයේ තොටිල්ල යයි ආචාර්ය ඒ. එල්. බෂාම් 'අසිරිමත් ඉන්දියාව'   නම් සිය සුප්‍රකට කෘතියෙහි ලියා තබා වසර හැට පහක් ගත විය.  එම ඉන්දීය තොටිල්ල පැදවීමේ හස්තය තවත් වතාවක් අගමැති නරේන්ද්‍ර අගමැති මෝදි වෙත පැවරෙනු ඇති හැඩක් මූලික ප්‍රතිඵල අනුව පෙනී යයි.  ඉන්දියාව ලෝකයේ විශාලතම ප්‍රජාතන්ත්‍රීය රාජ්‍යය ලෙස සැලකෙයි. මෝදිගේ නව ඉන්දියාව ශ්‍රී ලංකාවේ සහ කලාපයේ වෙනත් රටවල් සම්බන්ධයෙන් අනුගමනය කිරීමට ඉඩ ඇති නව පිළිවෙත කුමක්ද? එය තීන්දු කෙරෙන්නේ කවර සාධක සැලකිල්ලට ගනිමින්ද? ඉන්දියාවේ විදේශ ප්‍රතිපත්තිය තීන්දු කෙරෙන්නේ භූගෝලීය සාධක අනුවය යන්න ප්‍රසිද්ධ කියමනකි. \"චීනය, ඉන්දු උපමහාද්වීපය පුරා එළමින් ඇති ආර්ථික දැල සම්බන්ධයෙන් නව දිල්ලිය ඇස ගසා ගෙන සිටින්නේය\" යන්න බේජිං බලධාරීන්ට වුවද කිසිදාක රහසක් නොවූ ප්‍රසිද්ධ කාරණයකි. \"එය ශ්‍රී ලංකාවේ පමණක් නොව කලාපයෙහි නේපාලය, බංග්ලාදේශය සහ මාල දිවයින වැනි වෙනත් රටවලත්  සිදු  කෙරෙමින් පවතින චීන ආයෝජන සහ වෙනත් ක්‍රියාකාරකම් කෙරෙහි යොමු වෙමින් පවතින දැඩි කණස්සල්ල මුසු පසමිතුරු අවධානයකට වඩා ඉන් එපිට ගිය විරෝධාත්මක දේශපාලනයක් සහ ආර්ථික උපාය මාර්ගයක් සහිත ඉන්දියානු පිළිවෙතකට මග සලසා ඇත,\" යන්න බොහෝ දේශපාලන විචාරකයන්ගේ තේරුම් ගැනීම වෙයි. මෑත මාසවල එම අදහස තහවුරු කෙරුණු එක් අවස්ථාවක් වුණේ මාලදිවයිනේ ජනාධිපතිවරණයේ දී චීන උපායමාර්ගයන් පරාජය කරමින් සිය කලාපීය දේශපාලන බල වූවමනාව මුදුන්පත් කර ගැනීමට ඉන්දියාව සමත් වූ ආකාරයයි. එම සන්දර්භය තුළ වසර හතරක් තරම් අතීතයට ගොස් ශ්‍රී ලංකාව දෙස බලන විට, 2015 ලංකාවේ ජනාධිපතිවරණයේ දී හිටපු ජනාධිපති මහින්ද රාජපක්ෂ පරාජය කොට අනුප්‍රාප්තික ජනාධිපතිවරයා හැටියට මෛත්‍රීපාල සිරිසේන බලයට ගෙන ඒම පිටුපස ඉන්දියාව විසින් ඉටු කරන ලද කාර්යභාරයක් ඇති බවට දේශපාලන විශ්ලේෂකයන් විසින් ඉදිරිපත් කරනු ලබන මතාන්තර පහසුවෙන් බැහැර කළ හැකිද? එය හුදෙක් එවකට ජනාධිපති ධූර අපේක්ෂක මෛත්‍රීපාල සිරිසේන අගමැති නරේන්ද්‍ර මෝදිගේ උඩුකය වැස්ම අනුකරණය කිරීම වෙනුවෙන් දෙන ලද \"දේශපාලන ත්‍යාගයකට \" පමණක් ලඝු කළ හැකිද? එසේ නැත්නම් හිටපු ජනාධිපති රාජපක්ෂ ශ්‍රී ලංකාවේ ප්‍රධාන අයෝජන ව්‍යාපෘතීන්හිදී අපාලිත වේගයකින් චීනය දෙසට ධ්‍රුවීකරණය වීම සම්බන්ධයෙන් ඉගැන්වූ \"දේශපාලන පාඩමක්\"විය නොහැකිද ? යන්න කෙනෙකු විසින් මතු කිරීමට ඉඩ ඇති ප්‍රශ්නයකි. ලෝකයේ කිසිදු රාජ්‍යයක් 'තමන් සෙසු රටවල දේශපාලනය හෝ ආර්ථිකය කෙරෙහි අනිසි  බලපෑමක් කරන' බවක් කිසිදාක පිළිගන්නේ නැත. එහෙත් බලවත් රටවල් විසින් සිය කලාපය තුළත් ඉන් නොනැවතී ඔවුන්ට අවශ්‍ය නම් ඇතැම්විට ඉන් පිටතත් සිය බල පරාක්‍රමය පාවිච්චි කරමින් ලෝකය පුරා බලපෑම් කරනු ලැබීම  ඔවුන්ගේ වූවමනාව සහ පුරුද්දය. එම යථාර්ථය අනුව බලන විට ඉන්දියාව උප මහාද්වීපයේ ඇති කරන බලපෑම යනු අද වනවිට විශාල දේශපාලන සාහිත්‍යයක් පවා නිර්මාණය කිරීමට හේතුවෙන තරමින් මහා පරිමාණයෙන් සංවාදයට පාත්‍ර වූවකි. 2018 ඔක්තෝබර් මාසයේදී ජනාධිපති සිරිසේන විශ්මයජනක පියවරක් ගනිමින් හිටපු ජනාධිපති රාජපක්ෂ අගමැති පදවියේ පිහිටුවන ලද මොහොත මෝදිගේ ආණ්ඩුව ශ්‍රී ලංකාවේ දේශපාලන හැඩගැසීම් කෙරෙහි බලා සිටින ආකාරය ඉස්මතු කෙරෙන ආසන්න අවස්ථාවකි. \"අපේ අසල්වැසි ශ්‍රී ලංකාව ප්‍රජාතන්ත්‍රවාදී වටිනාකම් සහ ආණ්ඩුක්‍රම ව්‍යවස්ථාව අනුව කටයුතු  කරනු ඇතැයි අපි බලාපොරොත්තු තබමු. ශ්‍රී ලංකාවේ මිත්‍රශීලී ජනතාවට අපගේ සංවර්ධන ආධාර දිගටම හිමිවනු ඇත. ශ්‍රී ලංකාවේ මෑත සිදුවූ දේශපාලන හැඩගැසීම් කෙරෙහි අපි අවධානයෙන් සිටිමු,\" යනුවෙන් එදා ඉන්දීය විදේශ අමාත්‍යංශය මගින් නිකුත් කරන ලද ප්‍රකාශනයක සඳහන් විය. දිල්ලි බලධාරීන්ගේ එම ප්‍රකාශය මගින් ශ්‍රී ලංකාවේ අභ්‍යන්තර දේශපාලන හැඩගැසීම්  සම්බන්ධයෙන් ඉන්දියාව දක්වන උනන්දුව ඉස්මතු කරයි. කෙසේවුවද, එවැනි  උනන්දුවීම් ජාත්‍යන්තරය තුළ මතුපිටට පැමිණ ප්‍රදර්ශනය වන්නේ මෑත වසරවල අසල්වැසි රටවල සිදු කෙරෙමින් පවතින චීන මැදිහත්වීම් ඉහළ යාමත් සමඟ එම රටවල ඉන්දියානු භූමිකාව අතින් වඩාත් බලවත් තරඟකරුවකු මුණ ගැසීමත් සමඟය. එහෙත් ලෝකය දිනෙන් දින වඩාත් සංකීර්ණ වෙමින් පවතින වකවානුවක 'ආණ්ඩුවක්  සහ ආණ්ඩුවක් අතර පවතින සාම්ප්‍රදායික ගනුදෙනු මගින් පමණක් දෙරටක් අතර අනාගත සම්බන්ධතා නිර්වචනය කිරීම යථාර්ථය හඳුනා ගැනීමක් නොවේ'. \"මේ අනුව ඉන්දියාවේ කුමන පක්ෂයක ආණ්ඩුවක් බලයට පත්වන්නේද යන්න නොව ශ්‍රී ලංකාවට වැදගත් වන්නේ තමන් විසින් අනුගමනය කරනු ලබන විදේශ ප්‍රතිපත්තිය බව\" ශ්‍රී ලංකා විවෘත විශ්ව විද්‍යාලයේ දේශපාලන විද්‍යාව සහ ජාත්‍යන්තර  අධ්‍යයනය පිළිබඳ ජ්‍යෙෂ්ඨ කථිකාචාර්ය ආචාර්ය අතුලසිරි සමරකෝන් පවසයි. \"2015 පසුව ඉන්දු - ශ්‍රී ලංකා වෙළෙඳ සම්බන්ධතාවල යහපත් වර්ධනයක් පෙන්නුම් කෙරෙනවා. ඉන්දියාව ශ්‍රී ලංකාවේ විශාල පරිමාණයේ ආයෝජකයෙක්. ලෝක මට්ටමින් බලන විට ශ්‍රී ලංකාවේ ආයෝජන ප්‍රමාණය අතින් හතරවැනි ස්ථානය ලැබෙන්නේ ඉන්දියාවට. දෙරට අතර වෙළෙඳාමත් ඉහළ මට්ටමක පවතිනවා. මේ අනුව අද ඉන්දියාව සහ ශ්‍රී ලංකාව අතර ගොඩනැගෙමින් පවතින්නේ ප්‍රධාන වශයෙන් වෙළෙඳාම මුල්කර ගත් සම්බන්ධයක්,\" ආචාර්ය අතුලසිරි සමරකෝන් බීබීසී සිංහල සේවය කළ විමසීමක දී සඳහන් කළේය. \"අතීතයේ ඉන්දියානු විදේශ ප්‍රතිපත්තිය ගැන කතා කිරීමේ දී බොහෝදෙනා කතා කළේ ඉන්දීය ආධිපත්‍යය කියන සැකයක්  සිතේ තබාගෙනයි. ශ්‍රී ලංකාවට  අදාළ ඉන්දියානු පිළිවෙතත්  ඇතැමුන් තක්සේරු කළේ ඒ සැකය උඩ පිහිටාගෙනයි. ඒත් අද ඉන්දියාව සහ ශ්‍රී ලංකාව සම්බන්ධයෙන් බලවතා සහ දුබලයා අතර පවතින සම්බන්ධයක්ය යන දෘෂ්ඨි කෝණයෙන් තවදුරටත් බලන්න බැහැ.\" එවැනි තත්ත්වයක් යටතේ බලයේ සිටින්නේ කොංග්‍රස් පක්ෂයද? නැත්නම් භාරතීය ජනතා පක්ෂයද? යන්න අනුව ශ්‍රී ලංකාව සම්බන්ධ ඉන්දියානු පිළිවෙත තීන්දු නොවන අතර, එය ඉන්දියාව අනුගමනය කරන පොදු විදේශ පිළිවෙතට අනුගත කාරණයක් යන්න ජාත්‍යන්තර අධ්‍යයනය පිළිබඳ ජ්‍යෙෂ්ඨ කථිකාචාර්ය ආචාර්ය අතුලසිරි සමරකෝන්ගේ විග්‍රහය වෙයි. ශ්‍රී ලංකාව තුළ චීන ආයෝජන සඳහා විශාල දොරටුවක් විවෘතකර දීම නිසා කොළඹ පාලනය සම්බන්ධයෙන් ඉන්දියානු ආකල්පයේ වෙනසකට හේතු වී ඇද්දැයි විමසීමක් කළ විට ඊට පිළිතුරු දුන් ආචාර්ය සමරකෝන් එම අදහස බැහැර කරන ලද්දේ, \"එය නිවැරදි නොවන පැරණි ජනප්‍රිය අදහසක්\" හැටියට විග්‍රහ කරමිනි. \"ඉන්දියාව වුනත් චීන ආයෝජනවලට විරුද්ධ නැහැ. එක පැත්තකින් ඉන්දියාව සහ චීනය අතරත් වෙළෙඳ සබඳතා වර්ධනය වෙමිනුයි පවතින්නේ. අනිත් අතින් ශ්‍රී ලංකාවේ චීන ආයෝජනවලට බාධා කිරීමට ඉන්දියාවට වූවමනාවක් නැහැ. මෙතැනදී ඉන්දියාවට ප්‍රධාන වන්නේ ඔවුන්ගේ ආරක්ෂක මූලෝපායන්ට ශ්‍රී ලංකාව විරුද්ධ වෙනවාද යන්න පමණයි.\" කෙසේවුවද බලවත් රාජ්‍යයන් අතර කලාපයේ පවතින බල තරඟය ප්‍රතික්‍ෂේප නොකරන ආචාර්ය අතුලසිරි සමරකෝන්, එහෙත් දක්නට ලැබෙන ඉන්දු- චීන තරඟය 'චීනය සහ ඇමෙරිකාව අතර පවතින බලය ප්‍රදර්ශනය කිරීමේ මට්ටමට නොගිය හුදෙක් වාණිජ සහ ආයෝජන ක්‍ෂේත්‍රයට පමණක් සීමා වූවක් වන බවත් සඳහන් කළේය. මේ අනුව හම්බන්තොට වරාය චීනය විසින් බදු ගැනීම සහ මත්තල ගුවන් තොටුපළ සඳහා ආයෝජනය කිරීමට ඉන්දියාව ඉදිරිපත් වීම මගින් සංකේතවත් කෙරෙන්නේ බලවතුන් දෙදෙනාම ශ්‍රී ලංකාව තුළ ආයෝජනය කිරීමට දක්වන මනාපය බව ඔහු පැවසීය. මෙහිදී වැදගත් වන්නේ, \"ඉන්දියාවේ බලයේ සිටින්නේ කුමන දේශපාලන පක්ෂයද? එසේත් නැත්නම් ශ්‍රී ලංකාවේ බලයේ සිටින්නේ කවර දේශපාලනඥයාද? යන්න නොව ශ්‍රී ලංකාව අනුගමනය කරන මැදහත් විදේශ පිළිවෙතය\" බව ජාත්‍යන්තර  අධ්‍යයනය පිළිබඳ ජ්‍යෙෂ්ඨ ඔහු කථිකාචාර්යවරයා අවධාරණය කරයි. ශ්‍රී ලංකා දමිළ සහ ඉන්දියානු සම්භවයක් සහිත දමිළ සුළු ජාතික ප්‍රජාව මුහුණ දෙන ප්‍රශ්න කෙරෙහි මෙන්ම පොදුවේ ශ්‍රී ලංකාවේ මානව හිමිකම් සම්බන්ධයෙන් ද ඉන්දියාව අතීතයේ පටන්ම අවදානය යොමු කරන අතර, එම කරුණු මුල්කර ගනිමින් ඇතිකර ගන්නා ලද ගිවිසුම් පවතින බව සඳහන් කරන ආචාර්ය අතුලසිරි සමරකෝන්, ආර්ථික වශයෙන් නිදහස් වෙළෙඳපොළ පිළිවෙතක් සහ දේශපාලනමය වශයෙන් නිදහස් විදේශ පිළිවෙතකුත් අනුගමනය කරනු ලබන ආණ්ඩුවක් ශ්‍රී ලංකාවේ බලයේ සිටිනු දැකීමට අගමැති මෝදි පමණක් නොව අනාගතයේ බලයට පත්වෙන ඉන්දියාවේ වෙනත් ඕනෑම පාලකයකු වුවද මනාප විය හැකි බවත් පෙන්වා දෙයි. "}, {"headline": "කයිලි ජෙනර්: 'ස්වෝත්සාහයෙන් දියුණු වන මගට පිවිසෙන' ඇමරිකානු ප්‍රකෝටිපතිනිය - ෆෝබ්ස්", "date": "2018 ජූලි 17", "news": "ඇමෙරිකානු නිරූපන ක්ෂේත්‍රයේ තාරකාවක් වන කිම් කාඩේෂියන්ගේ සොහොයුරියක වන කයිලි ජෙනර් විසි වෙනි විය තරම් අඩු වයසකදී ඇමරිකානු ඩොලර් මිලියන 900 කට හිමිකම් කියන බව ෆෝබ්ස් සඟරාව පවසයි. සමාජ ජාල තරුවක් වන කයිලි \"ස්වෝත්සාහයෙන් දියුණු වූ ලොව ලාබාලතම ප්‍රකෝටිපතියා\" බවට පත්වීමේ මගට පියමනිමින් සිටින බව ෆෝබ්ස් සඟරාව වැඩිදුරටත් සඳහන් කරයි. කාඩේෂියන් පවුලේ ලාබාලතම සාමාජිකයා වන කයිලි විලාසිතා සම්බන්ධයෙන් උපදෙස් ලබා දෙන්නීය. තමාගේම රූපලාවණ්‍ය නිෂ්පාදන අලෙවි කිරීම ඇය විසින් අරඹා ඇත්තේ මීට තෙවසරකට ඉහතදීය. කයිලිගේ සොයොයුරියන් අතරින් වඩාත් ප්‍රසිද්ධියක් උසුලන කිම් කාඩේෂියන්ගේ වත්කම්වල වටිනාකම ඩොලර් මිලියන 350 කි. ඇමරිකානු නීතිය අනුව තවමත් මත්පැන් භාවිතා කළ හැකි වයස පවා පසු නොකළ කයිලි මේ වසරේ අගෝස්තු මස 21 වෙනි වියට පා තබන්නීය. \"තම සොයොයුරිය කිම් කාඩේෂියන් ඇයගේ පසුපෙදෙසට කළ දේ කයිලි සිය දෙතොල්වලට කර තිබෙනවා,\" යනුවෙන් ඇයගේ වඩාත් ප්‍රසිද්ධ දෙතොල් උල් කිරීමේ ඉරියව්ව පිළිබඳ විස්තර කරමින් ෆෝබ්ස් සඟරාව පවසයි. කෘතීම ක්‍රම භාවිත කරමින් පසුපෙදෙස කැපී පෙනෙන සේ සකසා ගත් නිරූපන ශිල්පිනියක ලෙස කිම් කාඩේෂියන් ප්‍රසිද්ධියක් උසුලයි.  එක්දරු මවක් වන කයිලි දෙතොල් විශාල කරගැනීම සඳහා ලබා ගන්නා එන්නත් නවතා දමන බව පසුගියදා නිවේදනය කළාය.  සිය ස්වාභාවික දෙතොල් තමන්ට \"අනාරක්ෂිත බවක් ගෙන දෙන\" නිසා තාවකාලිකව දෙතොල් විශාල කරගැනීමේ ක්‍රම අනුගමනය කරන බව ඇය 2015 වසරේ රූපවාහිනී වැඩසටහනකදී පැවසුවාය. පසුව ඇය 'කයිලි' වෙළෙඳනාමය යටතේ රූපලාවණ්‍ය ආලේපන හඳුන්වාදීමට කටයුතු කළාය. ඒ අතර කාන්තාවන්ගේ දෙතොල් විශාල ලෙස පෙන්වීම සඳහා භාවිතා කළ හැකි විවිධ ආලේපන බොහොමයක් දක්නට ලැබේ.  අනෙකුත් ආලේපන වර්ග මෙන් නොව, ඇයගේ නිෂ්පාදන වැඩි වශයෙන් මිලදී  ගැනීමට හැකි වන්නේ අන්තර්ජාලය ඔස්සේය.  ඇයගේ රූපලාවණ්‍ය ආලේපනවලට ලොව පුරා අති විශාල ඉල්ලුමක් ඇත. කයිලි නිෂ්පාදන අන්තර්ජාලයේ පළ කර මොහොතකින් සියල්ල අලෙවි වේ. කයිලිගේ රූපලාවණ්‍ය සමාගමේ සම්පූර්ණ හිමිකාරිත්වය ඇය සතුවන අතර, එහි වටිනාකම ඩොලර් මිලියන 800ක් බව ෆෝබ්ස් සඟරාව සඳහන් කරයි.    සඟරාවට අනුව ලෝක ප්‍රසිද්ධ ගායිකාවන් වන බියොන්ස්ගේ වත්කම ඩොලර් මිලියන 335ක් සහ ටේලර් ස්විෆ්ට්ගේ වත්කම ඩොලර් මිලියන 320ක් වේ. ඔවුන් දෙදෙනාටම වඩා වැඩි වත්කමක් හිමි කයිලි ස්වෝත්සාහයෙන් දියුණු වූ ඇමරිකානු කාන්තාවන් ලැයිස්තුවේ 27වන ස්ථානයේ පසුවන බව ෆෝබ්ස් සඟරාව පවසයි.   ෆේස්බුක් නිර්මාතෘ මාර්ක් සකර්බර්ග්ට අවුරුදු 23 වන විට බිලියන ගණනක වත්කමක් හිමිවූ අතර, ඔහුට වඩා අඩු වයසකදී කයිලි අති විශාල ධනස්කන්ධයක් උපයාගෙන තිබේ.     'ස්නැප්චැට්' නිර්මාතෘ එවන් ස්පීජෙල් ද අවුරුදු 20 පසු කරනවාත් සමගම බිලියන ගණනක ධනස්කන්ධයක් උපයා ගත් නමුත්, ඔහු ඉලක්කය කරා ළඟා වූයේ කිනම් වසරකදී දැයි පැහැදිලි නැත.  \"මගේ පිංතූරය ෆෝබ්ස් සඟරාවේ කවර පිටුවක පළ කරනවා කියන එක විශ්වාස කරන්නත් අමාරුයි,\" මිලියන 110ක අනුගාමිකයන් පිරිසක් සිටින සිය ඉන්ස්ටග්‍රෑම් ගිණුමේ කයිලි එසේ සටහන් කර තිබූ අතර, ඇය ෆෝබ්ස් සඟරාවට සිය ස්තුතිය පිරිනමා තිබුණි.   කෙසේනමුත්, කයිලි ජෙනර්ගේ දෙමාපියන් ධනවත් සහ ප්‍රසිද්ධ පුද්ගලයන් වීම හේතුවෙන් ඇය 'ස්වෝත්සාහයෙන්' දියුණු වූ කාන්තාවක් ලෙස හැඳින්වීම පිළිබඳ ෆෝබ්ස් සඟරාවට සමාජ ජාල ඔස්සේ සමහර පුද්ගලයන් චෝදනා එල්ල කර තිබේ.  කිම් සහ කයිලිගේ මව වන ක්‍රිස් ජෙනර් රූපවාහිනී ක්ෂේත්‍රයට සම්බන්ධ ව්‍යාපාරික කාන්තාවකි.  කිම් කාඩේෂියන් ඇයගේ පළමු විවාහයේ දරුවන්ගෙන් එක් අයෙකු වන අතර කයිලි ඇයගේ දෙවන කසාදයේ දරුවෙකි. මේ තොරතුරුද කියවන්න: "}, {"headline": null, "date": null, "news": "පැරැන්නන් ගංජා දුම් පානය කරන්නට ඇත්තේ චාරිත්‍රයක් හෝ එසේත් නැත්නම් ආගමික වතාවක් වශයෙන් විය හැකි බවත් පර්යේෂණයට සහභාගී වූ විද්‍යාඥයෝ අදහස් කරති. ලක්ෂ සංඛ්‍යාත 'හොංකොං' වැසියන් වීදි බැස නව පනත් කෙටුම්පතට එරෙහිව විශාල හඬක් නගන ලද නමුත්, පාලකයන් මුලදී සිටියේ අදාළ නෛතික ක්‍රියාදාමය නතර නොකරන්නේය යන දැඩි ස්ථාවරයෙහිය. \"මේ නීතිය හොංකොං දූපතේ අන්තිම සූදුවයි. මේක ජීවිතය සහ මරණය අතර කාරණයක්. එක සලකලයි මම අද පෙළපාලියට එකතු වුණේ\" මහාචාර්ය රොකී චෑන් පවසයි. ඇමරිකාවේ තහනමට ලක්වූ චීනයේ 'හුවාවි' සමාගම සමඟ 5G තාක්ෂණය ව්‍යාප්ත කිරීම අරමුණු කරගනිමින් රුසියාව වෙළෙඳ ගිවිසුමකට අත්සන් තබයි. චීනයේ නිෂ්පාදිත ජංගම දුරකතන ශ්‍රී ලංකාවේ ද විශාල වශයෙන් භාවිත කෙරේ. ඒවා අතර,'හුආවි' Huawei ජංගම දුරකතන සහ ටැබ්ලට් පරිහරණය කරන ශ්‍රී ලාංකිකයන්ගේ සංඛ්‍යාව ඉහළ මට්ටමක පවතී. මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. සුරතල් බලු පැටවුන් බෝ කරමින් විකිණීමේ නිරත 'බෑන් මහතා' ඉහත කී වචන යොදා ගනිමින් සිය බල්ලන් නම් කරනු ලැබ තිබෙන්නේ 'විනෝදයට' බව 'බේජිං නිව්ස්' සඳහන් කරයි. පසුගිය දෙදින තුළ හටගත් ප්‍රචණ්ඩක්‍රියා වලට සම්බන්ධ පුද්ගලයින් 78 දෙනෙකු මේ වනවිට අත්අඩංගුවට ගෙන රක්ෂිත බන්ධනාගාර ගතකර තිබෙන බව පොලිසිය පවසයි. ඇතැම් හමුදා සාමාජිකයින්ගේ නැගී සිටීම \"අර්ධ වශයෙන් පරාජය කළා\" යැයි කී ආරක්ෂක ඇමතිවරයා ලේ වැගිරීමක් විය හැකි යයි ද අනතුරු ඇඟවීය. කැරලි ගැසුණු දිගු කොණ්ඩය සහ තරු සලකුණක් ඇති තොප්පියක් නිතර පැලඳීම නිසා ඔහු කියුබානු විප්ලවයේ 'වීරයෙකු' ලෙස සලකන චේ ගුවේරා අනුගාමිකයෙකු යැයි බොහෝ දෙනෙක් සිතූහ. මෙම ගිවිසුමට අත්සන් තබන ලද්දේ, බෝයිං සමාගමේ 737 මැක්ස් ගුවන් යානා දෙකක් මාරාන්තික අනතුරට ලක් වීමෙන් පසු එම මාදිලියේ සියලු ගුවන් යානා පියාසර කරවීම අත්හිටුවා ඇති පසුබිමක් තුළය. චීන ජාතිකයන් දෙස සැමගේ අවධානය යොමු වුව ද, මෙම ප්‍රදේශයේ කම්කරුවන් ලෙස කටයුතු කරන ඉන්දීය සහ බංගලාදේශ ජාතිකයන් ද සිය ගණනක් සිටිති. මෙම පුරාණ ගණිත ශාස්ත්‍රයට අනුව රාත්‍රී 15ක් ඇතුළත ස්ත්‍රීන් 121 දෙනෙකු සමග යහන්ගත විය හැකිය. ජනාධිපති නිකලස් මදුරෝට ධුරයෙන් ඉවත් වන ලෙසට බල කරමින් පැවැත්වෙන විරෝධතා ප්‍රචණ්ඩකාරී තත්ත්වයකට හැරෙමින් පවතිද්දී, තමන් අන්තර්වාර ජනාධිපති බව විපක්ෂ නායක ජුවාන් ගුඅයිඩෝ බදාදා ප්‍රකාශ කළේය. ඔවුනට පැවැරුණු රාජකාරිය වූයේ කැමරාවක් ඉදිරියේ ලිංගික ඉරියව් රඟ දැක්වීමය. එම දර්ශන සජීවීව විකාශනය කෙරුණි. මුදල් අය කෙරෙන්නේ නරඹන මිනිත්තු ගණන අනුවය. කොටස් දෙකකින් නැවීමෙන් බැබ්ලට් පරිගණයක් බවට පරිවර්තනය කර ගත හැකි ස්මාර්ට් ජංගම දුරකතනයක් Xiaomi සමාගම හඳුන්වා දෙයි. 1990 වසරෙන් පසුව චීනයේ අවම වාර්ෂික ආර්ථික වර්ධනය පසුගිය වසරේ වාර්තා වී ඇති අතර එය ගෝලීය ආර්ථිකයට බලපානු ඇතැයි බිය පළ වේ. පසුගිය ආණ්ඩුව 'වරාය නගරය' ලෙස නම් කළ (පෝට් සිටි) ව්‍යාපෘතිය වත්මන් ආණ්ඩුව නම් කර ඇත්තේ 'මූල්‍ය නගරය' ලෙස වන අතර, ශ්‍රී ලංකාව ජාත්‍යන්තර මූල්‍ය සේවා සැපයුම් ක්‍රියාවලියේ ප්‍රමුඛයෙකු බවට පත් කිරීම එහි අපේක්ෂාව බව රජය පවසයි. සඳ මත යම් ජීව විද්‍යාත්මක ද්‍රව්‍යයක් රෝපණය වූ පළමු අවස්ථාව ලෙස මෙය සටහන් වන අතර එය දීර්ඝ අභ්‍යවකාශ තරණයන් සඳහා තැබූ වැදගත් පියවරක් ලෙස සැලකේ. ගෝලීය ආර්ථික, මූල්‍ය සහ දේශපාලනික තත්ත්ව හේතුවෙන් 2018 වසරේ දී ශ්‍රී ලංකා ආර්ථිකය අභියෝග රැසකට මුහුණ දුන් බව ශ්‍රී ලංකා මහ බැංකුව පවසයි. "}, {"headline": "චීනය ‘සයිබර්’ යුද්ධයට සැරසෙයි", "date": "2016 මැයි 13", "news": "2020 වසර වන විට 'සයිබර්' යුදමය තත්වයකට (cyber warfare) මුහුණ දිය හැකි මට්ටමින් සිය සන්නද්ධ හමුදා නවීකරණය කිරීමේ පස් අවුරුදු සැලැස්මක් චීනය විසින් ප්‍රකාශයට පත් කරනු ලැබ ඇත. චීන මධ්‍යම යුද කොමිසම් විසින් ප්‍රකාශයට පත් කරනු ලැබ ඇති එම සැලසුම මගින් කියැවෙන්නේ මහජන විමුක්ති හමුදාව ලෝකයේ වඩාත් ප්‍රබලතම සන්නද්ධ බලකායක තත්වයට පරිවර්තනය කරන බවයි. චීන මහජන විමුක්ති හමුදාව වත්මන් ලෝකයේ සංඛ්‍යාත්මකව මට්ටමින් ගත් විට විශාලතම යුද හමුදාව වෙයි. එම භටයන් ගේ ප්‍රමාණය සංඛ්‍යාත්මක මට්ටමින් අඩු කොට   නවීන අවි ආයුධ වලින් සන්නද්ධ කරමින් මහජන විමුක්ති හමුදාවේ ප්‍රහාරාත්මක ශක්තිය නංවාලීමයි චීන නායකත්වයේ උවමනාව වී තිබෙන්නේ. සිය නාවික සහ ගුවන් හමුදාවන්හි සම්පත් නංවාලීම කෙරෙහි ද බේජිං පාලනය අවධානය යොමු කරයි. එවැනි පියවරක් ගනු ලබන්නේ නැගෙනහිර සහ  දකුණු චීන මුහුදේ අයිතිය සම්බන්ධයෙන් චීනය  අවට රටවල් සමඟ ගැටුම්කාරී තත්වයකට යාමත් සමඟයි. බේජිං පාලනය  නැගෙනහිර සහ  දකුණු චීන මුහුදේ ඇති දූපත් කීපයක අයිතිය මුල්කර ගනිමින් ජපානය  වියට්නාමය සහ පිලිපීනය වැනි අවට රටවල් සමඟ ගැටුම්කාරී තත්වයකට ගොස් ඇත.  "}, {"headline": null, "date": null, "news": "ලක්ෂ සංඛ්‍යාත 'හොංකොං' වැසියන් වීදි බැස නව පනත් කෙටුම්පතට එරෙහිව විශාල හඬක් නගන ලද නමුත්, පාලකයන් මුලදී සිටියේ අදාළ නෛතික ක්‍රියාදාමය නතර නොකරන්නේය යන දැඩි ස්ථාවරයෙහිය. \"මේ නීතිය හොංකොං දූපතේ අන්තිම සූදුවයි. මේක ජීවිතය සහ මරණය අතර කාරණයක්. එක සලකලයි මම අද පෙළපාලියට එකතු වුණේ\" මහාචාර්ය රොකී චෑන් පවසයි. මුහුදු සඳහා පාලමට යොදාගෙන ඇති යකඩ ප්‍රමාණයෙන් අයිෆල් කුළුණ වැනි කුළුණු 60 ක් නිර්මාණය කළ හැකි බවට ගණන් බලා තිබේ. \"තමන් මුහුණ දෙන අවස්ථාව ගැන කිසිවක් නොදන්නා 21 හැවිදිරි කාන්තාවගෙන් ඔවුන් අයුතු ප්‍රයෝජන ලබා ගෙන තිබෙනවා\" සත්ත්වෝද්‍යාන තුළ රඳවා සිටින පැන්ඩාවුන් අතුරින් වයස්ගතම පැන්ඩා ලෙස සැලකෙන 'ජියා ජියා' නමැති පැන්ඩා හොංකොං නුවර සත්ත්වෝද්‍යානයකදී මිය යයි. නිෂ්ඵල ප්‍රතිකාර ක්‍රම සඳහා පුද්ගලයන් හත්දෙනෙකු විසින් ඇමරිකානු ඩොලර් ලක්ෂ හයකට වැඩි මුදලක් මෙම ආයතනයට ගෙවා ඇති බවට කරුණු හෙළි වී තිබේ. "}, {"headline": "\"වචන පාවිච්චිය ප්‍රවේශමෙන්\" චීනය ට්‍රම්ප්ට කියයි", "date": "2017 අගෝස්තු 12", "news": "අර්බුදය තවත් නරක අතට පත්කළ හැකි \"වදන් සහ ක්‍රියාවන්ගෙන්\" වැළකී සිටින ලෙස චීන ජනාධිපතිවරයා උතුරු කොරියාවෙන් සහ ඩොනල්ඩ් ට්‍රම්ප්ගෙන් දැඩි ඉල්ලීමක් කළ බව චීන මාධ්‍ය වාර්තා කරයි. ඇමරිකානු ජනාධිපති ඩොනල්ඩ් ට්‍රම්ප් සහ උතුරු කොරියාව අතර එදිරිවාදී වාග් ප්‍රහාරයන් හුවමාරුවෙමින් පවතින අතර ඇමරිකානු හමුදා කඳවුරු පවතින ගුවාම් දූපත දෙසට මිසයිල ප්‍රහාරයක් එල්ල කිරණ බවට උතුරු කොරියාව අනතුරු ඇඟවීය. ජනාධිපති ට්‍රම්ප් අනතුරු අඟවා සිටියේ මින් පෙර නොදුටු විරු \"විනාශකාරී කොපාග්නියකට\" උතුරු කොරියාව මුහුණ දෙනු ඇති බව පවසමිනි. නමුත් උතුරු කොරියාවේ එකම බලවත් මිත්‍ර රාජ්‍යය වන චීනය, දෙපාර්ශවයෙන්ම සංවරය සහ හික්මීම ඉල්ලා සිටී. පවතින උණුසුම් තත්වය තවදුරටත් උග්‍ර වන අයුරින් \"අදාළ සියලු පාර්ශව\" සිදු කරන \"වචන හුවමාරුව\" වහා නතර කළ යුතු බව චීන ජනාධිපතිවරයා විසින් ජනාධිපති ට්‍රම්ප් දුරකතනයෙන් අමතා පවසනු ලැබූ බව චීන රාජ්‍ය මාධ්‍ය වාර්තා කළේය. ධවල මන්දිරය නිකුත්කළ නිවේදනයක සඳහන් වුයේ උතුරු කොරියාවේ \"කුපිත කරවන සුළු හැසිරීම\" නතර විය යුතුය යන තීරණයට එක්සත් ජනපදය සහ චීනය එකඟ වූ බවය. ට්‍රම්ප් පරිපාලනය \"කතාව සහ ක්‍රියාව මීට වඩා හොඳින් පවත්වා ගත යුතු\" බවත් එසේ නොකළහොත් \"ඇමරිකානු අධිරාජ්‍යය ඛේදජනක ඉරණමකට\" මුහුණ දෙනු ඇති බවත් උතුරු කොරියාවේ KCNA නිල පුවත් සේවය නිකුත් කළ නිවේදනයක දැක්වෙයි. දෙරට අතර විරසකය උත්සන්න වන්නට පටන් ගත්තේ පසුගිය ජූලි මාසයේ විසින් සිදුකරනු ලැබූ බැලිස්ටික් මිසයිල අත්හදා බැලීම් දෙකකින් අනතුරුවය. ඊට ප්‍රතිචාර වශයෙන් එක්සත් ජාතීන්ගේ සංවිධානය විසින් නව සම්බාධක මාලාවක් පැනවූ අතර එය උතුරු කොරියාවේ කෝපයට හේතු විය. එම ආර්ථික සම්බාධක අනුමත කිරීම උතුරු කොරියාව විසින් පෙන්වාදෙනු ලැබුවේ \"අපගේ ස්වෛරීබව ප්‍රචණ්ඩකාරීව උල්ලංඝනය කිරීමක්\" ලෙසිනි. ඉන් නොනැවතුණු එරට, මේ සම්බන්ධයෙන් ඇමෙරිකාව \"වන්දි ගෙවිය යුතුයි\" යැයි ද පැවසීය. \"මෑත ඉතිහාසයේ, ඕනෑම රටකට පනවන ලද බරපතළ ම තහංචි මාලාව\" මෙය බව එක්සත් ජාතීන් වෙනුවෙන් සිටින ඇමරිකානු නියෝජිතවරිය වන නිකී හේලි පැවසුවාය. මෙම අලුත් තහංචි පැනවීමෙන් මද වෙලාවකට පසුව චීනය කියා සිටියේ උතුරු කොරියාව සිය මිසයිල අත්හදා බැලීම් නතර කළයුතු බවය. චීනය සැලකෙන්නේ උතුරු කොරියාවේ ජාත්‍යන්තර මිත්‍රයා ලෙසිනි. නමුත් නව සම්බාධක පැනවීමට ප්‍රතිචාර දක්වමින් උතුරු කොරියාව කියා සිටියේ තම න්‍යෂ්ටික අවි වැඩසටහන දිගටම කරගෙන යන බවය. "}, {"headline": "චීනය පකිස්ථානය ඔස්සේ ඇෆ්ඝන් භූමියටත්", "date": "2017 දෙසැම්බර් 26", "news": "ඩොලර් කෝටි ගණනාවක් ආයෝජනය කෙරෙමින්  පකිස්ථානය හරහා ඇෆ්ගනිස්තානයට දිවෙන  ආර්ථික පිවිසුම් මගක් ආරම්භ කිරීමට මනාප බව චීනය පවසයි. එවැනි ආර්ථික පිවිසුම් මගක් නිර්මාණය කිරීම සඳහා තමන් යොමු වෙන්නේ කලාපය තුළ  සාමය නංවාලීම සඳහා වන බවත් බේජිං බලධාරීහු පවසති. තාලිබාන් සංවිධානය මුල් කර ගනිමින් පකිස්ථානය සහ ඇෆ්ගනිස්තානය අතර විරසක භාවයක් පවතින අතර එම දෙරට අතර සාකච්ඡා ආරම්භ කිරීම සඳහා මැදිහත් කරුවකු මට්ටමින් සහභාගී වීමට බේජිං පාලනය මනාපය පළ කර ඇත. එවැනි පරිසරයක් යටතේ රටවල් තුනේ නියෝජිතයන් බේජිං නගරයේ දී මුණ ගැසී සාකච්ඡා කළ අතර එම පළමු ත්‍රෛපාර්ශ්වීය සාකච්ඡාවන්හි ප්‍රගතියක් ඇතැයි චීන විදේශ ඇමති වෑන්ග් යී (Wang Yi) පවසයි. \"සමගිය සහ සහයෝගය මත පැවැත්මේ අටියෙන් හැකි තරම් ඉක්මනින් දෙපාර්ශ්වය අතර සම්බන්ධතා ප්‍රතිනිර්මාණය කර ගැනීමට පකිස්ථානය සහ ඇෆ්ගනිස්තානය එකඟ වුනා. අනිත් පාර්ශ්වයට එරෙහි හෝ ඔවුන් දුෂ්කර තත්වයකට පත් කෙරෙන ප්‍රහාර සඳහා සිය භූමිය යොදා ගැනීමට කිසිදු ජන කොටසකට හෝ හමුදාවකට ඉඩ නොතබන බවත් දෙපාර්ශ්වය කියා සිටියා\" චීන විදේශ ඇමති වෑන්ග් යී (Wang Yi) වැඩිදුරටත් සඳහන් කළේය. පකිස්ථානය චීනයේ 'ෂින්ජියෑන්' පළාත සමඟ සම්බන්ධ කෙරෙන මහා ආයෝජන ව්‍යාපෘතිය ආර්ථික සංවර්ධනයේ ගාමක බලවේගයක් බවට පත් වනු ඇතැයි චීන විදේශ ඇමතිවරයා බලාපොරොත්තු තබයි. ඇෆ්ඝන් තාලිබාන් ප්‍රහාරකයන්ට ආධාර කරන බවට කාබුල් පාලනය පකිස්ථානයට චෝදනා කිරීමත් සමඟ එම දෙරට අතර සබඳතා පිරිහුණ අතර එම පිරිහුණ සබඳතා යළිත් පෙර තත්වයට ගෙන ඒම බේජිං සාකච්ඡාවන්හි එක් ඉලක්කයක් විය. චීනය සහ පකිස්ථානය අතර ආර්ථික පිවිසුම් මඟක් සඳහා බේජිං බලධාරීන් විසින් ඩොලර් කෝටි 5700 ක යෝධ ප්‍රාග්ධනයක් ආයෝජනය කරනු ලැබ ඇත.  පකිස්ථානයේ 'ග්වාදාර්'  (Gwadar) වරාය සහ බටහිර චීනයේ 'කශ්ගාර්' (Kashgar) නගරය යා කෙරෙන මහාමාර්ග ජාලයක්, දුම්රිය මාර්ග සහ නළ මාර්ගයක් ඉදි  කිරීම එම ව්‍යාපෘතියේ ඉලක්කයයි. සබැඳි පුවත්; "}, {"headline": "චීනයේ විදේශාධාර ගැන රහස් රැසක් හෙළිවේ", "date": "2017 ඔක්තෝබර් 12", "news": "චීනය විදෙස් රටවල ආධාර මත යැපෙන්නකු බවට පත්ව සිටියේ වැඩි ඈතක නොවේ. නමුත් සිය ප්‍රතිවාදීන් වූ, ලෝකයේ විශාලතම ආධාර සපයන්නන්ගෙන් කෙනෙකු වන අමෙරිකා එක්සත් ජනපදය ද චීනයේ සම්ප්‍රදායික සංවර්ධන ආධාර හෝ මුල්‍ය ණය ලාභියකු වී සිටී. වෙනත් රටවලට චීනයේ මුදල් ගලායන ආකාරය පිළිබඳ පුළුල් සවිස්තර දත්ත ගබඩාවක් මුල්වරට ගොඩනැගීමට චීනයෙන් බාහිර පර්යේෂකයින් කණ්ඩායමක් සමත්වූහ. රටවල් 140 ක ව්‍යාපෘති 5,000ක් කෙරෙහි අවධානය යොමු කෙරෙන එයින්, අනෙකුත් රටවලට කොපමණ ප්‍රමාණයක් ආධාර සපයන්නේද යන්න අරභයා චීනය හා ඇමෙරිකාව අතර තරගය හෙළිදරව් කර ඇත. කෙසේවෙතත්, \"ඔවුන් මේ අරමුදල් යොදවන්නේ අතිශය වෙනස් ආකාරවලින්. විවිධ සංයුතිවලින් යුතු එම ආධාර වර්ගීකරණ පුළුල්ව පැතිරගිය ප්‍රතිවිපාකවලින් සමන්විතයි.\" යැයි ව්‍යාපෘතියේ ප්‍රධාන පර්යේෂක බ්‍රැඩ් පාර්ක්ස් පවසයි. ඇමෙරිකාවේ වර්ජිනියා හි පිහිටි විලියම් සහ මේරි විද්‍යාලයේ (College of William & Mary) AidData research lab හි ප්‍රධානියා වන ඔහු මෙම පර්යේෂණය සම්පූර්ණ කරනු ලැබුවේ හාවර්ඩ් විශ්ව විද්‍යාලයේ හා ජර්මනියේ හෙයිඩ්ල්බර්ග් විශ්ව විද්‍යාලයේ පර්යේෂකයින් සමග එක්වීමෙනි. චීන ආණ්ඩුව පිළිතුරු නොදුන් ප්‍රශ්නවලට පිළිතුරු දීම සඳහා තමන්ගේම ක්‍රමවේදයක් සකසා ගැනීමට AidData කණ්ඩායමට සිදුවිය. ප්‍රවෘත්ති වාර්තා, නිල තානාපති ලේඛන මෙන්ම චීනය සමග ගනුදෙනුවලට එක්වූ පාර්ශ්වවල ආධාර හා ණය තොරතුරු උපයෝගී කරගනිමින් චීනයෙන්  අදාළ රටවලට මුදල් ගලායාම නිරීක්ෂණය කෙරිණි. කොටසින් කොටස එක්කෙරුණු එම තොරතුරුවලින් ගොඩනැගුනු සාපේක්ෂ වශයෙන් සම්පුර්ණ චිත්‍රයෙන් චීනයේ ආධාර යොමුවන්නේ කොයිබට ද යන්න සහ එහි ඇති බලපෑම කෙබඳුද යන්න පෙන්නුම් කළේය. \"මා හිතන්නේ මේ ක්‍රමවේදය නිසා අප දන්නා මෙන්ම දැනගත හැකි තොරතුරු විසල් ප්‍රමාණයක් හෙළිවුණා.\" යැයි පවසන බ්‍රැඩ් පාර්ක්ස්, \"චීන ආණ්ඩුවට සැබවින්ම යමක් සඟවන්නට වුවමනා උනානම්, අපට ඒක හසුකරගන්න බැරිවෙන්න පුළුවන්. නමුත් කිසියම් රටකට චීනයෙන් සැලකිය යුතු තරමේ මුදලක් යොමුවෙනවානම් එය හමුවෙනවා.  \" අධ්‍යයනයෙන් හෙළිවූ ප්‍රධාන කරුණක් වන්නේ, අදාළ දත්ත සමුදායට අයත්  වසරවලදී චීනය හා ඇමෙරිකාව සමාන මුදල් ප්‍රමාණයක් මුදා හැරීමය. නමුත් එය සිදුවී තිබෙන්නේ අතිශයින්ම වෙනස් ආකාරයෙනි. ඇමෙරිකාවේ මුල්‍යාධාරවලින් අති බහුතරය (93%) බටහිර ලෝකයේ කාර්මික රටවල පිළිගැනීමට අනුව ගැනෙන්නේ ආධාර පිළිබඳ සම්ප්‍රදායික රාමුවටය. ආධාර ලබන රටවල ආර්ථික සංවර්ධනය සහ සුබ සාධනය මුලික ඉලක්කය කොටගෙන එම ආධාර සැපයේ. එම මුදලින් අවම තරමින් හතරෙන් එකක් නැවත ගෙවිය යුතු ණයක් නොවන, ඍජු ප්‍රදානයක් නියෝජනය කෙරේ. ඊට ඉඳුරාම වෙනස්ව යමින්, චීනය අනෙකුත් රටවලට සපයන ආධාරවලින් කුඩා ප්‍රමාණයක් (21%) සම්ප්‍රදායික ආධාර ගණයෙහි ලා සැලකේ. එසේනම්, ඉතිරි මුදල් ප්‍රමාණය ? වාණිජ ණය ලෙස දෙන එම ණය ප්‍රමාණය පොලිය ද සමග යළි බෙයිජිං වෙත ගෙවිය යුතුය. \"සිය ප්‍රාග්ධනය වෙනුවෙන් ආකර්ශනීය ආර්ථික ප්‍රතිලාභයක් ලබාගැනීමට චීනයට අවශ්‍යයි\" බ්‍රැඩ් පාර්ක්ස් කියා සිටී. කණ්ඩායමේ අනෙක් ප්‍රධාන සොයාගැනීම : චීනය සම්ප්‍රදායික ආධාර සපයන විට එම ආධාර ලබන රටවල් සිත්ගන්නා සුලු ආර්ථික වාසි අත්කර ගනී. චීනයේ ආධාර ව්‍යාපෘති හුදෙක් චීනයට ප්‍රතිලාභ සැලසෙන අයුරින් සකසා ඇති බවට දීර්ඝ කාලයක් පුරා සැක කෙරිණි; යටිතල පහසුකම් ව්‍යාපෘති ඉදිකෙරුනේ ගෙන්වාගන්නා ලද චීන ශ්‍රමිකයින්ගෙනි. උදාහරණයක් ලෙස, මේ නිසා රට තුළ පුද්ගලයින්ගේ ජීවිතවලට සැලකිය යුතු තරමේ දෙයක් එක් නොවීය. කෙසේවෙතත්, බටහිර ලෝකයේ ආධාර දෙන රටවල් මෙන් චීනය ද සංවර්ධන ආධාර ව්‍යාපෘති කළමනාකරණයට සමත්කම් දක්වන බව මේ පර්යේෂණයෙන් පෙනීගොස් ඇත.  ඩො.බි.362  චීන විදේශ ආධාර හා ණය එකතුව  චීන ආධාරවලින් ණය හැරුණුවිට ප්‍රදාන සේ සැලකෙන ප්‍රමාණය   අදාළ කාලය තුළ සමස්ත ඇමෙරිකානු ආධාර හා ණය ප්‍රමාණය   සමස්ත ඇමෙරිකානු ආධාරවලින්,ආර්ථික සංවර්ධන හා සුබසාධනය ඉලක්කගත සම්ප්‍රදායික ආධාර ප්‍රමාණය   වසර 2000 සිට චීනය සපයන ආධාර සහ ණයවලින් විශාල පංගුවක් අප්‍රිකානු රටවල් විසින් හිමිකරගනු ලැබ ඇත. කෙසේවෙතත්, සෙනෙගාලයේ රෝහල් ව්‍යාපෘතිවල සිට පාකිස්තානයේ හා ශ්‍රී ලංකාවේ වරාය දක්වා ලෝක ව්‍යාප්තව චීනයේ ධනය බෙදා හැර තිබේ. AidData පර්යේෂණයට ලක්වූ ඉතා ආසන්නම වසර වූ 2014 දී එම ආධාර ලබන රටවල් ලැයිස්තුවේ ඉහළට ම පැමිණ තිබුනේ රුසියාව ය. පාකිස්තානය හා නයිජීරියාව ඒ පසුපසින් සිටී. ඇමෙරිකාව හා චීනය සිය මුදල් යෙදවීම තීරණය කිරීමේදී දේශපාලනය ප්‍රධාන භූමිකාවක් ඉටු කරයි. පොලිය ද සමග සිය ණය ලබාගැනීමට චීනයට අවශ්‍යවන විට චීන අපනයන හෝ වෙළෙඳපොල ණය අනුපාත ප්‍රවර්ධනය කෙරෙහි චීනය නිතරම අවධානය යොමු කරන බව AidData පර්යේෂකයින් විසින් හඳුනාගනු ලැබ ඇත. උතුරු කොරියාවේ සෙලවෙන ආර්ථිකයට ආධාර දෙනු ලබන ප්‍රධානම මූලාශ්‍රය චීනය බව නිතරම පෙනෙන්නට තිබේ. එහෙත් AidData පර්යේෂකයින් පෙන්වා දෙන පරිදි වසර 14ක් පුරා උතුරු කොරියාවේ පැවතියේ චීන ව්‍යාපෘති 17 වන අතර එහි මුළු එකතුව ඩොලර් මිලියන 210ක් තරම් නොවැදගත් වටිනාකමකි. \"තොරතුරු සම්බන්ධයෙන් කලු සිදුරක්\" ලෙස හඳුන්වා දෙන බ්‍රැඩ් පාර්ක්ස්, උතුරු කොරියාව පර්යේෂකයන් මග හැර ගිය එකම ආධාර ලබන රට බව පිළිගනී. චීනය උතුරු කොරියාවට දෙනු ලබන්නේ යැයි විශ්වාස කෙරෙන අති විශාල මුදල් සම්භාරය හා අනෙකුත් ආධාර තිබෙන්නේ ගෝලීය මුල්‍ය පද්ධතියෙන් පරිබාහිරවය. 1960 ගණන්වල සිට 1990 දශකය දක්වා බටහිර ලෝකයේ රටවලින් සංවර්ධනය වෙමින් පවතින රටවලට ලැබුනේ ඉහළ පොලියෙන් යුතු වෙළෙඳපොළ අනුපාතයේ ණය වේ. එහෙත් මේ තත්ත්වය ණය දෙන රටවලට අයහපත් ලෙස බලපෑවේ එම ණය ගන්නා රටවලට තමන් එසේ ගත් ණයවල පොලිය යළි ගෙවා ගත නොහැකිවන්නට පටන්ගත් විටය. ඒ අනුව බටහිර ආධාර ආකෘතිය යළි සකසන්නට යෙදුණි. \"සංවර්ධනය වෙමින් පවතින රටවලට වෙළෙඳපොළ අනුපාත ණය පිරිනැමීමෙන් වැළකීමේ පොදු ප්‍රතිපත්තියක් තිබුණා.\" බ්‍රැඩ් පාර්ක්ස් පවසයි. \"මෙන්න දැන් චීනය එතනට ඇවිත්. ඔවුන් එම සන්ධානයේ හවුල්කරුවන් නොවේ. එම ප්‍රතිපත්තියේ නොයෙදුණු ඔවුන් බොහොම ඕනෑකමින් වෙළෙඳපොල අනුපාතයට ආසන්න හෝ එම අනුපාතයට ණය සපයනවා.\" \"සහනයක් ඕනෑ වූ අවස්ථාවලදී ජාත්‍යන්තර මුල්‍ය අරමුදල හමුවට නොයා ඒ වෙනුවට චීනය වෙත රටවල් යොමුවීම වැඩිවෙමින් තිබෙනවා.\" මේ දක්වා දත්ත වලින් පෙන්වා දෙන්නේ චීනයෙන් වෙළෙඳපොල අනුපාතයට ණය ලබාගන්නා රටවල් ආර්ථිකමය වශයෙන් අසීරුතාවකට පත්නොවුවත් ආර්ථික වර්ධනයක් ද නොලබන බවය. බෙයිජිං වෙත ගෙවීමට ඇති ණය යළි ගෙවාගත නොහැකි වීම නිසා රටවල් ණය බර ඉහළ යාමෙන් ඉදිරි වසර 10 හෝ 15 තුළදී මේ තත්ත්වය වෙනස් වේ යැයි පර්යේෂකයෝ බිය පළ කරති. ඒ අවස්ථාවේදී චීනයට වෙනස් ආකාරයකට සිතන්නට සිදුවනු ඇත. \"ඔවුන් හොඳ තැනක ඉන්නවා වෙන්නට පුළුවන්, නමුත් තව අවුරුදු 10 න් හෝ 15 කින් දුන් ණය ආපසු නොලැබෙන විට බටහිර ණය  දෙන්නන් මුහුණ දුන් ආකාරයේ ප්‍රශ්නවලට ඔවුන්ටත් මුහුණ දෙන්න සිදුවේවි.\" බ්‍රැඩ් පාර්ක්ස් පැහැදිලි කළේය. \"එය සිදුවීමට පටන්ගත්විට එම ණය යළි සකසන්නේ කොහොමද යන්න ගැන සමහර විට බෙයිජිං පාලනය සිතා බලන්නට පටන් ගනීවි.\" බ්‍රිටිෂ් කොලොම්බියා විශ්ව විද්‍යාලයේ පර්යේෂක සියාජුන් ලි පවසන්නේ ණය දීමේ ප්‍රවේශයේ වෙනස්කමක් කිරීමට චීනය පෙළඹීමේ ලකුණු දැනටමත් පර්යේෂකයින් විසින් සොයාගනු ලැබ ඇති බවය. ලෝක බැංකුවට පිළිතුරු සපයමින්, ආසියානු යටිතල පහසුකම් ආයෝජන බැංකුව වැනි බහුජාතික ආයතන හරහා චීනය ණය දීම වැඩි කර තිබේ. ණය ලබන රටවලට කොන්දේසි විශාල ප්‍රමාණයක් යෙදවීම නතර කිරීම සඳහා සම්ප්‍රදයික ණය දෙන්නන්ට බලපෑම් කරමින්, සමස්ත ගෝලීය ණය දීමේ පද්ධතියට බලපෑමක් කිරීමට තරම් චීනයේ පාලනයකින් තොර ණය දීමේ ක්‍රමයට හැකියාවක් ලැබී නැති බව සාක්ෂිවලින් පෙනී ගොස් ඇත. AidData  දත්ත පදනම උපයෝගී කරගන්නා ආර්ථික විද්‍යාඥ ඩියෙගෝ හර්නැන්ඩස් හෙළිකරන්නේ ප්‍රධාන ණය සපයන්නෙකු ලෙස චීනයේ භූමිකාව සම්ප්‍රදායික ණය දෙන්නන් අතර තරගය වැඩි කිරීමට හේතුවී ඇති බවය. \"අප්‍රිකානු රටක් ද චීනයේ සහය ලබන විට,\" යැයි පවසමින් ඉදිරියට යන හර්නැන්ඩස්, \"තමන්ගේ ණයවලට අදාළව ලෝක බැංකුව අඩු කොදේසි ප්‍රමාණයක් පනවනවා\" චීන ආධාරවල සෑම 1%ක වර්ධනයක් වනවිට ලෝක බැංකුව විසින් සාමාන්‍යයෙන් පනවනු ලබන වෙළෙඳපොල නිදහස හෝ ආර්ථික පාරදෘශ්‍ය බව වැනි කොන්දේසි 15%න් අඩු කරන බව හර්නැන්ඩස් හඳුනා ගත්තේය. චීනයේ \"දළ ආධාර\" ඇතැම් රටවලට ප්‍රජාතන්ත්‍රවාදී ප්‍රතිසංස්කරණවලින් ඉවත්ව සිටීමට ඉඩකඩ සලසා ඇතැයි දිගු කාලයක සිට විචාරකයින්ගේ දෝෂ දර්ශනයට ලක්ව තිබේ. සම්ප්‍රදායික බටහිර ණය දෙන රටවල සුපරීක්ෂණයෙන් ගැලවී ඉතා පහසුවෙන් චීන ආධාර වෙත යොමු වීමට එම රටවලට හැකිවීම මීට හේතුව බව ඔවුහු පවසති. කාම්බෝජය මීට දැක්විය හැකි ආසන්නතම නිදසුන ය. සාධාරණ මැතිවරණයක් පවත්වන ලෙසට වොෂිංටන් පරිපාලනය කරන ඉල්ලීම මගහැර යමින් චීනය සමග සබඳතා තරකර ගැනීමට කාම්බෝජ නායකයින් පියවර ගනිද්දී ස්වාධීන පුවත්පත් මෙන්ම බටහිර රාජ්‍ය නොවන සංවිධානවලට ද ඉඩකඩ ඇහිරිණි. චීන ආධාර අප්‍රිකානු රටවල් වෙනසකට භාජනය කර ඇත්තේ කෙසේදැයි අධ්‍යයනය කළ සියාඔජින් ලි, චීන ආධාර දෙසට යොමුවීම හරහා බටහිර ණය දෙන රටවල කොන්දේසි මග හැර යා හැකි යැයි සංවර්ධනය වෙමින් පවතින රටවල් නිගමනය කිරීමෙන් ප්‍රජාතන්ත්‍රවාදී ප්‍රතිසංස්කරණ මන්දගාමී වී ඇති බවට තර්කයක් මතු කරයි. \"ආධාර සම්බන්ධයෙන් චීනයේ ප්‍රවේශය සම්ප්‍රදායික ණය දෙන රටවල විවේචනයට ලක්වෙලා\" යැයි පවසන ඔහු, එහෙත් \"බොහෝ අප්‍රිකානු රටවල් බෙයිජිං සහාය වැළඳ ගන්නවා, එහෙමත් නැතිනම් අඩුම තරමින් වෙනත් විකල්ප කරා යන්න කැමැත්තක් දක්වනවා\" යැයි ද පවසයි. "}, {"headline": null, "date": null, "news": "සහරාන් එල්ල කළ ප්‍රහාරය පිළිබඳව කල් තියා දැනගෙන සිටි බුද්ධි අංශ විසින් එම ප්‍රදේශයේ පොලිස් ස්ථානාධිපතිවරයා දැනුවත් කරනු ලැබ තිබුණේ ද? UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. පාස්කු ඉරිදා ප්‍රහාරයේ මහ මොළකරු ලෙසින් සැලකෙන සහරාන් හෂීම් සම්බන්ධයෙන් 2013 වසරේ සිට කරුණු වාර්තා වූ බව නියෝජ්‍ය පොලිස්පති නාලක සිල්වා පවසයි. \"2018 වසරේ ඔක්තෝබර් ආරම්භයේ සිට 2019 වසරේ පාස්කු ප්‍රහාරය එල්ල වූ අප්‍රේල් 21 වන දා තෙක් මෛත්‍රීපාල සිරිසේන විසින් ඔහු ආරක්ෂක කවුන්සිලයෙන් බැහැරව තබනු ලැබ ඇත.\" අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. කුරුණෑගල රෝහලේ වෛද්‍යවරයකු වන ෂිහාබ්ඩීන් මොහොමඩ් ෂාෆි විසින් සිදු කරනු ලැබූ සීසේරියන් සැත්කම් අතරතුර මව්වරුන් වඳභාවයට පත් කර ඇති බවට චෝදනා නැගේ. පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. පසුගිය දෙදින තුළ හටගත් ප්‍රචණ්ඩක්‍රියා වලට සම්බන්ධ පුද්ගලයින් 78 දෙනෙකු මේ වනවිට අත්අඩංගුවට ගෙන රක්ෂිත බන්ධනාගාර ගතකර තිබෙන බව පොලිසිය පවසයි. \"අපි කිසිසේත්ම ජාතිවාදයක් අනුමත කරන්නේ නැහැ. රටේ මිනිසුන්ගෙන් සහ නායකයන්ගෙන් හැකි ඉක්මනින් සාමය බලාපොරොත්තු වෙනවා\" කලහකාරී තත්ත්වයන් සම්බන්ධයෙන් ප්‍රශ්න කිරීම සඳහා දූෂණ විරෝධී බළකායේ මෙහෙයුම් අධ්‍යක්ෂ නාමල් කුමාර සහ මහ සොහොන් බළකායේ ප්‍රධානී අමිත් වීරසිංහ අත්අඩංගුවට ගෙන තිබේ. වයඹ පළාතේ හා ගම්පහ දිස්ත්‍රික්කයේ ඇතැම් ස්ථානවලින් වාර්තාවූ සිදුවීම් මෙසේ පොලිස් ඇඳිරි නීතිය පැනවීමට හේතු වී තිබේ. හලාවත නගර ප්‍රදේශයේ හටගත් නොසන්සුන්කාරී වාතාවරණයක් පාලනය කිරීම පිණිස වහාම ක්‍රියාත්මක වන පරිදි හලාවත නගර සීමාවට අදාලව පොලිස් ඇඳිරි නීතිය පණවන ලද බව පොලිසිය පවසයි. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. අල් බග්ඩාඩි මේවනවිට සැඟවී සිටින්නේ කොතැනක විය හැකිද?ඔහු ඉරාක් -සිරියා දේශසීමාවේ ස්ථානයක රැඳී සිටීම බොහෝදුරට නියත කරුණක් විය හැකි බව මැද පෙරදිග විශේෂඥ මයිකල් ස්ටීවන්ගේ තක්සේරුවයි. මුස්ලිම් පල්ලි සහ ඒ ආශ්‍රිතව හමුවන කඩු කිනිසි ආදිය නිසා මුස්ලිම් ජනසමාජය කෙරෙහි සැකයෙන් බලන තත්වයක් උද්ගතව පවතින බව අමාත්‍ය නවීන් දිසානායක පවසයි. \"අපට තියෙන ප්‍රශ්නය නම් කොහොම ද මේ අධිවේගී කුරුල්ලා යුරෝ 25ක දඩයක් ඒ වේලාවේ ම ගෙවන්නේ කියන එකයි\" මෙවර වෙසක් උත්සවය ප්‍රතිපත්ති පූජාවන්ට සීමා කරමින් තොරණ, සැණකෙළි හා උත්සවවලින් තොරව චාම් අන්දමින් පැවැත්වීමට රජය තීරණය කර ඇත. බෝම්බ ප්‍රහාර හේතුවෙන් ලෝකයේ කිසිම රටක රාජ්‍ය නායකයෙක් පදවියෙන් ඉල්ලා අස් වී නොමැති බව ජනාධිපති මෛත්‍රීපාල සිරිසේන බීබීසීය සමග සාකච්ඡාවකට එක්වෙමින් පවසයි. සමරසිංහ ආරච්චිලාගේ මධූෂ් ලක්ෂිත නොහොත් මාකඳුරේ මධූෂ් කොළඹ අපරාධ පරීක්ෂණ දෙපාර්තමේන්තුව භාරයට පත්කරන ලද බව පොලිසිය පවසයි. "}, {"headline": "ජාතික ගීයට සමච්චල් කරන හොංකොං වැසියන්ට අනතුරුඇඟවීමක් !", "date": "2017 නොවැම්බර් 5", "news": "චීන ජාතික ගීයට ගරු නොකරන හොංකොං  දූපත් වැසියන් අවුරුදු තුනක සිර දඬුවමකට යටත් කළ හැකි අලුත් නීති ක්‍රියාවට නැංවීම සඳහා බේජිං පාලනය පියවර ගනිමින් ඇත. චීනයේ කොටසක් වන හොංකොං දූපතේ ඇතැමුන් චීන  ජාතික ගීය වාදනය කරන ලද අවස්ථා කීපයක ඊට අවමන් වශයෙන් හූ කියන ලද සිද්ධීන් කීපයක් ම වාර්තා විය. අර්ධ ස්වයංපාලන බලතල සහිත හොංකොං සහ 'මැකාවු' (Macau) දූපතේ ඇතැම් කණ්ඩායම් විසින් ජාතික ගීයට අගෞරව කරනු ලැබීම සම්බන්ධයෙන්, නව නීති සම්පාදනය කරනු ලැබීමට චීනයේ ජාතික මහජන මන්ත්‍රණ සභාව පියවර ගෙන ඇත. චීන පාලනයට සහයෝගය දක්වන බහුතරයක් සහිත හොංකොං ආණ්ඩුවත් එවැනි නීතියක් සිය ව්‍යවස්ථාවට ඇතුළත් කිරීමේ වැඩ කටයුතු දැනටමත් ආරම්භ කර ඇත. හොංකොං දූපත අභ්‍යන්තරයේ චීන විරෝධී මතවාදයක් ව්‍යාප්ත වෙමින් පවතියි. පසුගියදා එහි පැවැත්වුන  පාපන්දු තරඟාවලියක් ආරම්භයේ චීන ජාතික ගීය වාදනය කෙරෙද්දී හූ හඬ අසන්නට ලැබුණි. සාපේක්ෂව බලන විට, චීනයේ ප්‍රධාන භූමියේ දක්නට නොලැබෙන නිදහසක් හොංකොං දූපතේ පවතින නමුත්,අලුතින් පැනවීමට යන නීති නිසා එම නිදහස අහිමි වනු ඇතැයි හොංකොං ප්‍රජාතන්ත්‍රවාදී ව්‍යාපාරයේ ක්‍රියාකාරිකයෝ  බියසැක පළ කරති. හොංකොං දූපත චීනයට අයත් විශේෂ පරිපාලනයක් සහිත භූමි භාගයකි. එසේම එහි නීතිය බේජිං නීතියෙන් වෙනස් වෙයි. ඒ අනුව ජාතික ගීයට සමච්චල් කරනු ලැබීම සම්බන්ධයෙන් බල පැවැත්වෙන චීන නීතිය තරම් හොංකොං දූපත සඳහා බල ගැන්වීමට යන නීතිය බරපතළ  වේද? නැද්ද? යන්න තක්සේරු කිරීමට තවමත් කල් වැඩි බව බීබීසී වාර්තාකාරිණි  ජුලියානා ලියු (Juliana Liu) පවසයි. ඒ සඳහා චීනය විසින් පසුගිය සැප්තැම්බර් මාසයේ පනවන ලද නීතිය හොංකොං දූපතේ ව්‍යවස්ථාදායක සභාවත් කිසිදු අපහසුතාවයකින් තොරව සම්මත කරනු ඇතැයි සැලකෙයි. පාපන්දු ලෝක කුසලාන තරඟාවලිය සඳහා මූලික සුදුසුකම් ලැබීමට 2015 වසරේ කටාරයට එරෙහිව පැවැත්වුන  තරඟය අතරවාරයේ, චීන ජාතික ගීයට  හූ කීමකින් අනතුරුව බේජිං පාලනය හොංකොං දූපත සම්බන්ධයෙන් දැඩි නීති ක්‍රියාවට නැංවීම ආරම්භ කළ අතර එය චීන විරෝධී කණ්ඩායම්හි කනස්සල්ලට  හේතු විය. පසුගිය ඔක්තෝබර් මාසයේ මැලේසියාවට එරෙහි පාපන්දු තරඟයකදී  චීන  ජාතික ගීය වාදනය කෙරෙද්දීත්   ඊට එරෙහි වූ ඇතැම් නරඹන්නෝ  පසුපස හරවමින් ඔවුන්ගේ විරෝධය පළ කළහ. ලාඕසය සමඟ පැවැත්වුන මිතුරු තරඟයක් අතරවාරයේත්  චීන විරෝධී හැසිරීම් සහ කෑ ගැසීම් දක්නට ලැබුණි. හොංකොං දූපත කලින් බ්‍රිතාන්‍ය යටත් විජිතයක් වූ අතර බ්‍රිතාන්‍ය - චීන ගිවිසුමක් අනුව 1997 වසරේ දී එය චීන පරිපාලනයට භාර දෙනු ලැබුණි. හොංකොං දූපත් වාසීන්ගේ මූලික අයිතිවාසිකම් එම ගිවිසුම මගින් සහතික කරනු ලැබ  ඇතැයි විශ්වාසයක් පවතී. හොංකොං ස්වාධීන රාජ්‍යයක් බවට පත් කිරීම වෙනුවෙන් පෙනී සිටීම ද දඬුවම් ලැබිය හැකි වරදක් බවට  චීනය අනතුරු අඟවා ඇත. "}, {"headline": "දූෂණය කෙරුණු දස හැවිරිදි දැරිය දරුවෙකු බිහි කරයි", "date": "2017 අගෝස්තු 17", "news": "දූෂණයට ලක්වීමෙන් අනතුරුව දරු ගැබ ගබ්සා කිරීමට අධිකරණයේ අනුමැතිය නොලැබුණු දස හැවිරිදි ඉන්දීය දැරියක සිය දරුවා බිහි කළාය.  තමන් දරුවෙකු බිහි කළ මවක බව දැරියට තවමත් වැටහීමක් නැත.  ගැබ් ගෙන සිටි කාලය ඇතුළත දෙමාපියන් ඇතුලු වැඩිහිටියන් දැරියට පවසා තිබෙන්නේ කුස තුළ විශාල ගල් කැබැල්ලක් සිරවීම හේතුවෙන් අයගේ උදරය පිම්බී තිබෙන බවය.   චන්දිගාර් නුවර රෝහලකදී සිදු කරන ලද සිසේරියන් සැත්කමකින් අනතුරුව එම දැරිය කිලෝග්‍රෑම් 2.5 ක් (රාත්තල් 5.5 ක්) බරැති බිලිඳියක බිහි කර තිබේ.  මවත්, බිලිඳාත් දෙදෙනාම යහපත් සෞඛ්‍ය තත්වයෙන් පසුවන බව රෝහල් බලධාරීහු බීබීසී යට පැවසූහ.  පසුගිය මාස හත ඇතුළත සිය මාමා කෙනෙකු විසින් කිහිප වතාවක්ම තමන් දූෂණය කළ බව දැරිය පවසන්නීය. චුදිත ඥාතියා දැන් අත්අඩංගුවේ පසු වේ.  ඇය ගැබ් ගෙන තිබෙන බව පසුගිය ජුලි මාසයේ අනාවරණය වූයේ උදරයේ වේදනාවක් පිළිබඳව ඇය වෛද්‍යවරයෙකු වෙත ඉදිරිපත් කළ අවස්ථාවේදීය.  ඉන් අනතුරුව දරු ගැබ ගබ්සා කිරීමට අවසර දෙන මෙන් දෙමාපියන කළ ඉල්ලීම චන්දිගාර් නුවර අධිකරණයක් ප්‍රතික්ෂේප කළේ ඒ වනවිට දරු ගැබ මෝරා තිබුණු බැවින් එය ගබ්සා කිරීම \"ඉතා අනතුරුදායක\" විය හැකි බවට වෛද්‍ය විශේෂඥයන් අධිකරණය ඉදිරියේ කරුණු දැක්වීමෙන් අනතුරුවය.  එම තීන්දුවට එරෙහිව ශ්‍රේෂ්ඨාධිකරණයට අභියාචනයක් ඉදිරිපත් කෙරුණු නමුත් ශ්‍රේෂ්ඨාධිකරණය ද පහළ අධිකරණයේ තීන්දුව අනුමත කළේය. බිලිඳිය සති 35 ක් ඇතුළත උපත ලබා තිබෙන බැවින්, ඉදිරි සති කිහිපය ඇය රෝහලේ දැඩි සත්කාර ඒකකයේ රඳවා තැබීමට නියමිත බව බීබීසී යේ ගීතා පාන්ඩේ දිල්ලි අගනුවර සිට වාර්තා කරයි.  තමන්ට බිලිඳා අනවශ්‍ය බවට මුල සිටම කියා සිටි දැරියගේ දෙමාපියන් බිලිඳිය ගැන කිසිදු තැකීමක් නොකළ බව ද බීබීසී වාර්තාකාරිය පවසයි.  එබැවින් ඇය හදා වඩා ගැනීම පිණිස භාර දෙන තුරු ළමාසුභසාධක කමිටුවක් විසින් ඇය රැක බලාගැනීමට නියමිතය.  "}, {"headline": null, "date": null, "news": "සිය අකැමැත්ත ප්‍රකාශ කළ නමුත්, ගීයකට ඇතුළත් කරනු ලැබීම සඳහා ඔවුන් දෙදෙනා අතර සරාගී රංගනයක යෙදෙන ලෙස නානා පටේකාර් ඇයගෙන් ඉල්ලා සිටි බව ටනු ශ්‍රී දත්තා ප්‍රකාශ කරයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. ලිංගික අඩන්තේට්ටම්වලට එරෙහිව හඬ නැගීම නිසා නුස්රාත් ජහාන් රාෆි පාසල තුළදී භූමිතෙල් දමා ගිනි තබා ඝාතනය කර තිබේ. ස⁣මාජයට නොපෙනෙන නමුත් තවත් කාන්තාවන් බොහෝ දෙනෙකු පුරුෂයන්ගේ පහර කෑමට ලක්වන බව නීති ආධාර කොමිසමේ නීති නිලධාරිනියක පවසයි. \"වෘත්තියෙන් නීතිඥවරියක් වුවත් මට සිදු වූ හිංසනවලට එරෙහිව හඬ නගා නීතිමය ක්‍රියාමාර්ග ගැනීමට අපොහොසත් වීම ගැන මම අදටත් පසුතැවෙන්නෙමි.\" ක්‍රියාවෙන්, වචනයෙන්, ඉඟිබිඟි, අවයව ප්‍රදර්ශනය, අසැබි කෙටි පණිවුඩ හෝ ඊ මේල් මගින් කාන්තාවක් ලිංගිකව හිංසනයට ලක් කළ බව සනාථ වුවහොත් සිර දඬුවම් නියම කළ හැකිය. දුම්රිය මැදිරියක හෝ බස් රථයක ගමන් ගන්නා පුරුෂයෙකු කාන්තාවකගේ පශ්චාත් භාගය ස්පර්ශ කරන ආකාරය දැක්වෙන ඡායාරූප පෙළක් සම්බන්ධයෙන් කෝපය පළ වේ. මානව හිමිකම් උල්ලංඝණය කිරීම අපරාධයක් බවට ජනතාව දැනුවත් කිරීම සඳහා පියවර ගන්නා ලෙස එක්සත් ජාතීන්ගේ මානව හිමිකම් මහ කොමසාරිස් කාර්යාලය ශ්‍රී ලංකාවට දැනුම් දෙයි. ජාත්‍යන්තර කාන්තා දිනයට පමණක් සිමා නොවී වසරේ සෑම දිනකම කාන්තා අයිතිවාසිකම් වෙනුවෙන් පෙනි සිටිය යුතු බව දුම්රියේ ගමන්ගත් බොහෝ කාන්තාවෝ පෙන්වාදුන්හ. \"එද්දී කීප දෙනෙක් ම එකතු වෙලා මට හිරිහැර කළා අන්තිමට මගේ පපුවත් මිරිකුවා. මට කියන්න පවා ලැජ්ජයි මට වුණ දේ,\" චතුරිකා පැවසුවාය. \"මගේ කලව ප්‍රදේශය ස්පර්ශ කළා, මම කම්පනයට පත් වුණා, මම ඇහුව මොනවා ද තමුසේ කරන්නේ කියලා, මම මගේ වතුර බෝතලෙන් ඔහුට ගැහුවා. බස් එකේ හිටපු කවුරුත් මොකුත් කිව්වේ නැහැ.\" අවුරුදු 13ක් වූ ළමුන් දෙදෙනෙක් දේව මෙහෙයෙන් පසුව පල්ලියේ කාමරයක සිටිනු ඔහුට හමුවී ඇත. පල්ලියේ වයින් පානය කිරීම වරදක් බව පවසා ඔවුන් බිය ගන්වා ඇත. මෙම පුරාණ ගණිත ශාස්ත්‍රයට අනුව රාත්‍රී 15ක් ඇතුළත ස්ත්‍රීන් 121 දෙනෙකු සමග යහන්ගත විය හැකිය. ඇතැම් පූජකයින් විසින් කන්‍යා සොයුරියන්ව ලිංගිකව අපයෝජනය කරනු ලැබූ බව ෆ්‍රැන්සිස් පාප් වහන්සේ විසින් පිළිගන්නා ලද පළමු අවස්ථාව මෙය බව සැලකේ. \"මම බස් එකේ වාඩි වෙලා යනකොට මගේ එහා පැත්තේ හිටපු මනුස්සයා එයාගේ පෞද්ගලික අවයව නිරාවරණය කරලා හිටියේ. කෑගහන්න ඕන වුණත් කෑගහන්න බැරි වුණා.\" ඔවුනට පැවැරුණු රාජකාරිය වූයේ කැමරාවක් ඉදිරියේ ලිංගික ඉරියව් රඟ දැක්වීමය. එම දර්ශන සජීවීව විකාශනය කෙරුණි. මුදල් අය කෙරෙන්නේ නරඹන මිනිත්තු ගණන අනුවය. කාන්තාවන්ගේ කාමාශාව වැඩි කරවන බවට සැලකෙන \"කාන්තා ව්‍යාග්‍රා\" කෙරෙහි ඇති වූ \"හුදු කුතුහලය නිසා ම\" එය අත්හදා බැලූ බව විවාහ ජීවිතයක් ගෙවන ලයිලා පවසන්නීය. ඇමෙරිකානු මගී ගුවන් යානයක් තුළදී කාන්තාවකට ලිංගික අතවර කළ ඉන්දීය වැසියෙකුට ඇමෙරිකානු අධිකරණයක් විසින් වසර 9 ක සිර දඬුවම් නියම කරනු ලැබ තිබේ. "}, {"headline": "හොංකොං ප්‍රජාතන්ත්‍රවාදී ක්‍රියාධරයන්ට චීනය අනතුරු අඟවයි", "date": "2016 සැප්තැම්බර් 6", "news": "හොංකොං ස්වාධීන රාජ්‍යයක් බවට පත් කිරීම වෙනුවෙන් පෙනී සිටීම දඬුවම් ලැබිය හැකි වරදක් බව චීනය අනතුරු අඟවයි. චීනය විසින් මෙම ප්‍රකාශය කරනු ලැබුවේ හොංකොං මන්ත්‍රණ සභාව සඳහා පැවැත්වුණු ඉතා උණුසුම් මැතිවරණයෙන් ප්‍රජාතන්ත්‍රවාදය සඳහා වූ ව්‍යාපාරයේ නායකත්වය ගෙන ක්‍රියා කළ තරුණ දේශපාලන ක්‍රියාධරයන් රැල්ලක් ජයග්‍රහණය කිරීමෙන් පසුවයි. චීනයේ බේජිං පාලනය සහ හොංකොං සම්බන්ධතා අංශයේ මාධ්‍ය ප්‍රකාශක කියා සිටියේ මන්ත්‍රණ සභාව තුළ හෝ ඉන් පිටත හොංකොං ස්වාධිකාරයක් පිහිටුවීමට සහයෝගය ලබා දීමේ අරමුණෙන් සිදු කරන සියලුම ක්‍රියාකාරකම් තහනම් කිරීමට චීනය තීරණය කර ඇති බවයි. හොංකොං මන්ත්‍රණ සභාවට වැඩි බලතල පැවරීම සම්බන්ධයෙන් වූ සියලුම සාකච්ඡා සහ විවාද වලට තිත තැබීම බේජිං පාලනයේ අරමුණ වී ඇති බව මෙම පියවරෙන් පෙන්නුම් කරන බවයි විචාරකයන් පවසන්නේ.  මෙවර හොන්කොන් මැතිවරණයේ දී දක්නට ලැබුණු වාර්තා ගත ඡන්ද දායක සහභාගීත්වය සමගයි ප්‍රජාතන්ත්‍රවාදය සඳහා වූ ව්‍යාපාරයේ තරුණ නායකයන්ට මන්ත්‍රණ සභාවේ අසුන් දිනා ගැනීමට අවස්ථාව උදා වුනේ. ඒ අනුව ප්‍රජාතන්ත්‍රවාදී සන්ධානයෙන් මන්ත්‍රණ සභාවට තේරී පත් වූ මෙම තරුණ ක්‍රියාධරයන්ට සභාව තුළ නිශේධ බලය හිමි කර ගැනීමට අවශ්‍ය තරම් ආසන ප්‍රමාණයක් ලැබී තිබේ.   ප්‍රජාතන්ත්‍රවාදය වෙනුවෙන් පැවති උද්ඝෝෂණ මාලාවේ ප්‍රමුඛත්වය ගෙන ක්‍රියා කළ නේතන් ලොව් මැතිවරණයේදී දෙවන ස්ථානයට වැඩිම මනාප සංඛ්‍යාවක් හිමි කර ගත් අපේක්ෂකයා විය. චීනයෙන් නිදහස ලබා හොංකොන් හි ස්වාධිකාරයක් පිහිටුවීමේ සටනට මින් ඉතා ධනවාදී බලපෑමක් වනු ඇති බවටයි විශ්වාස කෙරෙන්නේ. "}, {"headline": "ඉන්දියාව: ළමා දූෂකයන්ට මරණ දඬුවම", "date": "2018 අප්‍රේල් 24", "news": "ඉන්දියාවේ මෑතක දී වාර්තා වූ දරුණු ළමා දූෂණ මාලාව මුල් කොට ගෙන රට පුරා විරෝධතා පැන නැගීම හමුවේ, වයස අවුරුදු දොළහට අඩු දරුවන් දූෂණය කරන අපරාධකරුවන්ට මරණ දඬුවම ලබා දීමට ඉන්දීය කැබිනට් මණ්ඩලය අනුමැතිය පළ කළේය.   ඒ අනුව එය ඇතුළත් කරමින් ඉන්දියාවේ දණ්ඩ නීති සංග්‍රහය සංශෝධනය කිරීමට නියමිතය.  ඉන්දීය පාලිත කාශ්මීරයේ දී අට හැවිරිදි දැරියක් කෘර ලෙස සමූහ දූෂණයට ලක් කර මරා දැමීමත් සමග  පසුගිය සති කිහිපය තුළ රට පුරා විරෝධතා පැන නැඟුනි.     විශේෂයෙන්ම දරුවන්ට එරෙහි ලිංගික අපචාර ඇතුලු අපරාධ රැල්ලට එරෙහිව මේ දක්වා රජය ප්‍රමාණවත් පියවර නොගැනීම මෙම විරෝධතාවලට ප්‍රධානතම හේතුව විය.   වර්තමානයේ ඉන්දීය නීතියට අනුව දරුණු ගණයේ අපරාධ කිහිපයකට මරණ දණ්ඩනය පැනවිය හැකි වුවත්, දරුවන් දූෂණය කිරීම සම්බන්ධයෙන් මෙතෙක් එය බලනොපැවැත්විණ. 2016 වර්ෂයේ දී ළමා දූෂණ නඩු 19,000 කට ආසන්න ප්‍රමාණයක් ලේඛනගත වී ඇත. ඒ අනුව දිනකට පනහකට අධික ළමා දූෂණ සිද්ධි වාර්තා වී තිබේ.     අගමැති නරේන්ද්‍ර මෝදිගේ ප්‍රධානත්වයෙන් රැස් වුණ කැබිනට් මණ්ඩලය මෙම විධායක නියෝගය පිළිබඳ වැඩිදුර සාකච්ඡා පවත්වා තීරණයකට එළැඹ ඇත.     ඒ අනුව වයස අවුරුදු දොළහට අඩු දරුවෙකු දුෂණය කිරීමේ අපරාධයට වරදකරු වන ඕනෑම පුද්ගලයෙකුට මරණ දණ්ඩනය ලබා දීමට අවස්ථාව සැලසේ.   වයස අවුරුදු දහසයට අඩු ගැහැණු ළමුන් සහ කාන්තාවන් දූෂණය කිරීමේ වරදට එරෙහිව දිය හැකි අවම සිර දඬුවම ඉහළ නැංවීමට ද මෙම කැබිනට් මණ්ඩල රැස්වීමේ දී තීරණය කර ඇත.      නමුත් එම තීන්දුවේ පිරිමි ළමුන් හෝ පුරුෂයන් දූෂණයට ලක් වීමට එරෙහිව අදාළ නීති ගැන සඳහන් වී නොමැති බව එම තීන්දුවේ පිටපතක් දුටු රොයිටර් පුවත් සේවය  වාර්තා කර තිබිණි.    මෑතක දී වාර්තා වූ ළමා දූෂණ සිද්ධීන් දෙකක් ඉන්දියාව පුරා වැසියන්ගේ දැඩි කෝපයට සහ කම්පනයට හේතු විය.  මුස්ලිම් එඬේර ජනකොටසකට අයත් අට හැවිරිදි අසීෆා බානෝ   ගේ මළසිරුර පසුගිය ජනවාරි මස කතුවා නගරය අසල කැලෑවක තිබී හමුවිය. එහෙත් ඇය දූෂණය කර මරා දැමීම මේ සතියේ ප්‍රධාන පුවතක් බවට පත්වූයේ ඇය ඝාතනය කිරීම සම්බන්ධයෙන් සැකපිට හින්දු භක්තික පුරුෂයන් අට දෙනෙකු අත්අඩංගුවට ගැනීම ගැන දක්ෂිණාංශික හින්දු කණ්ඩායම විරෝධය පළකිරීමත් සමගය. එමෙන්ම භාරතීය ජනතා පක්ෂයට අයත් සාමාජිකයෙකු උත්තර් ප්‍රදේශ්හි දී වයස අවුරුදු දහසයක දැරියක දූෂණය කිරීමේ සිද්ධිය ද මහත් ආන්දෝලනයකට තුඩු දුන්නේය.     2012 වර්ෂයේ දී දිල්ලි නගරයේ බස් රියක් තුළ වෛද්‍ය ශිෂ්‍යාවක් සමූහ දූෂණයට ලක් කර මරා දැමීමේ සිද්ධියත් සමග ඉන්දියාව තුළ බහුලව වාර්තා වන ස්ත්‍රී දූෂණ සම්බන්ධයෙන් දැඩි අවධානයක් යොමු වීම ආරම්භ වුණි.      නමුත් කාන්තාවන් සහ ළමුන්ට එරෙහිව සිදු වන ලිංගික හිංසන තව දුරටත් රට පුරා වාර්තා වෙමින් පවතී.     පසුගිය දශකය තුළ ඉන්දියාවේ මරණ දණ්ඩනය ක්‍රියාත්මක කර ඇත්තේ අවස්ථා තුනක දී පමණය. දිල්ලි නගරයේ බස් රිය තුළ වෛද්‍ය ශිෂ්‍යාවක් දූෂණය කර මරා දැමීම සම්බන්ධයෙන් සිව් දෙනෙකුට මරණ දඬුවම නියම වුවත්, එය මෙතෙක් ක්‍රියාත්මක කර නැත.  එම නඩුවේ තීන්දුව ප්‍රකාශයට පත් කරමින් විනිසුරුවරයා පැවසුවේ චූදිතයන්ට පැනවූ දඬුවම \"අතිශය විරල දෙයක්\" බවය.   ඉන්දියාවේ බල පැවැත්වෙන දණ්ඩ නීති සංග්‍රහයට අනුව කාන්තාවක් සමූහ දූෂණය කිරීමේ වරදට මරණ දඬුවම ලබා දිය හැකි බව 'හින්දුස්ථාන් ටයිම්ස්' වාර්තා කරයි.   ඉන්දියාවේ මරණ දණ්ඩනය ක්‍රියාත්මක කරනු ලබන්නේ එල්ලා මරා දැමීමෙනි. එය අවසාන වරට ක්‍රියාත්මක කර තිබෙන්නේ 2015 දීය.  "}, {"headline": "ඉන්දියාවේ නව හැවිදිරි දැරියක් සමූහ දුෂණය කිරීමට 'අණ කළ' කාන්තාවක් අත්අඩංගුවට", "date": "2018 සැප්තැම්බර් 6", "news": "ඉන්දියානු පාලිත කාශ්මීරයේ අවුරුදු නවයක් වයසැති දැරියක් සමූහ දුෂණයට ලක් කර ඝාතනය කිරීම සම්බන්ධයෙන් පුද්ගලයන් හය දෙනෙකු පොලිසිය අත්අඩංගුවට ගෙන තිබේ.   දැරියගේ පියාගේ පෙර විවාහයේ බිරිඳ ඇයගේ 14 හැවිදිරි පුතා ඇතුළු තවත් තිදෙනෙකුට තමන් බලා සිටියදීම දැරිය දූෂණය කරන ලෙස දන්වා ඇති බව නිලධාරියෝ පවසති.     පසුගිය ඉරිදා බැරමුල්ලා දිස්ත්‍රික්කයේ (Baramulla district) කැලෑවක් තුළ තිබී දැරියගේ සිරුර හමුවී තිබේ. ඇය නොයෙක් වධ බන්ධනවලට ලක්කර තිබූ අතර ඇසිඩ් දමා සිරුර පුළුස්සා තිබූ බව ද ඔවුහු පැවසූහ.   පියා මෙම දැරියට අන් දරුවන්ට වඩා ඇල්මක් දැක්වීම එම කාන්තාවට නොරිස්සුම් සහගත වී තිබේ. දැරියගේ සිරුර හමුවීමට පෙර දින දහයක් අතුරුදහන්ව සිටි බව පොලිසිය බීබීසී වෙත පැවසීය.  \"අපි සොයාගෙන තිබෙනවා මේ කාන්තාව ඇයගේ ස්වාමිපුරුෂයාගේ දෙවෙනි බිරිඳ සහ ඇයගේ දරුවන් ගැන වෛරයෙන් පසුවූ බව\" යැයි ජ්‍යෙෂ්ඨ පොලිස් නිලධාරියෙකු වන මිර් ඉමිතියාස් හුසේන් පැවසූ බව NDTV පුවත් වෙබ් අඩවිය සඳහන් කර තිබේ.   දැරිය සමූහ දූෂණයට ලක් කිරීමෙන් පසු පොරොවකින් පහරදී ඇය ඝාතනය කර ඇති බව මිර් ඉමිතියාස් හුසේන් පැවසීය. 19 හැවිදිරි එක් සැකකරුවෙකු දැරියගේ සිරුරු කොටස්වලට වෙන් කර තිබෙන බව ද ඔහු තවදුරටත් පැවසුවේය.    මාස කීපයක් ඇතුළත මෙය ඉන්දියානු පාලිත කාශ්මීරයේ සිදු වූ දෙවෙනි සමූහ දූෂණය සහ ඝාතනය වේ. අප්‍රේල් මස කතුවා දිස්ත්‍රික්කයේ දී අට හැවිදිරි මුස්ලිම් දැරියක් සමූහ දූෂණයට ලක් කර ඝාතනය කර තිබිණි. එම සිද්ධියෙන් පසු භාරතීය ජනතා පක්ෂයේ ඇමතිවරුන් දෙදෙනෙක්, හින්දු ජාතික සැකකරුවන්ට සහාය දක්වමින් පැවැත්වූ රැළියකට සහභාගී වීමත් සමග රට පුරා විරෝධතා පැන නැගුණි. මේ තොරතුරුද කියවන්න: 2012 වසරේ බස් රථයක් තුළදී 23 හැවිදිරි ශිෂ්‍යාවක් සමූහ දූෂණයට ලක් කර මරා දැමීමත් සමග ලිංගික හිංසනය පිළිබඳ ඉන්දියාවේ අවධානය යොමු වෙමින් පවතී.   එම අපරාධයෙන් පසු දින ගණනාවක් විරෝධතා පැවැත්වුණ අතර,  දූෂණයට එරෙහිව මරණ දණ්ඩනය ඇතුළු දැඩි නීති ක්‍රියාත්මක කරන ලෙස රජයට බල කෙරිණි.   කෙසේනමුත්, කාන්තාවන් සහ දරුවන්ට එරෙහිව සිදුවන හිංසන තවදුරටත් රටපුරා වාර්තා වෙමින් තිබේ.           තවත් තොරතුරු: "}, {"headline": "හම්බන්තොට දූෂණය කෙරුණු දැරිය අවසන් ගමනේ", "date": "2018 ජනවාරි 17", "news": "හම්බන්තොට දාහතර හැවිරිදි පාසල් දැරිය සමූහ දුෂණයට ලක් කළ පුද්ගලයන්ට දැඩි දඬුවම් පමුණුවන ලෙස තිස්සමහාරාම කොන් වැළෑන ගම්වාසීහු බලධාරීන්ගෙන් ඉල්ලා සිටිති. දූෂණයට ලක්වීමෙන් පසු ගෙල වැලලාගෙන ඇති දැරිය හම්බන්තොට රෝහල වෙත ඇතුළත් කරනු ලැබීමෙන් අනතුරුව මිය ගිය අතර බදාදා (ජනවාරි 17) ඇයගේ අවසන් කටයුතු සිදු කෙරිණි. ඒ සඳහා ගම්වාසීන් විශාල පිරිසක් එක්ව සිටි අතර දැරියගේ දේහය පිටුපස යමින් ඔවුහු නිහඬ විරෝධතාවක නිරත වූහ. දැරිය සමග ප්‍රේම සබඳතාවක් පැවැත් වූ බව පැවසෙන තිස්සමහාරාම ප්‍රදේශයේ තරුණයෙකු ඔහුගේ මිතුරන් දෙදෙනෙකු සමග පැමිණ පසුගිය 09 වෙනිදා රාත්‍රියේ දැරියගේ නිවස අසල මත්පැන් පානය කර ඇති බව වාර්තා වේ.  අනතුරුව ඔවුන් තිදෙනා දැරියගේ නිවස අසලට ගොස් ඇති අතර ඇය නිවසින් පිටතට ගෙන්වාගෙන වෙනත් ස්ථානයකට රැගෙන ගොස් සමූහ දූෂණයට ලක් කර නැවත නිවස වෙත ගෙන ගොස් ඇති බව මූලික පොලිස් පරීක්ෂණවල දී අනාවරණය වි ඇත. දැඩි කම්පනයට සහ සිත් තැවුලට පත් දැරිය පසුගිය 10 වෙනි දින නිවස අසල ඇති කොහොඹ ගසක එල්ලි සිය දිවි හානි කර ගැනීමට උත්සාහ කර ඇති බව පොලිසිය පවසයි. එය ඇයගේ සහෝදරයා දැක ඇති අතර අනතුරුව ඇය හම්බන්තොට මහ රෝහලේ දැඩි සත්කාර ඒකකයට ඇතුළත් කරනු ලැබිණි. දැරියගේ මරණය සම්බන්ධයෙන් අධිකරණ වෛද්‍ය පරීක්ෂණ කටයුතු පසුගිය 15 වෙනි දින හම්බන්තොට මහා රෝහලේදී සිදු  කරනු ලැබූ  අතර එහිදී අනාවරණය වී ඇත්තේ ගෙල සිරවීම ඇයගේ මරණයට හේතු වී ඇති බවය. ඇය අතවරයට ලක්ව ඇති බවත් මරණ පරීක්ෂණයෙන් හෙළි වී තිබේ. සිය දිවි හානි කර ගැනීමට ප්‍රථම දැරිය විසින් ලියන ලද ලිපියක් ද හමු වී ඇති අතර එහි අත්අඩංගුවට ගත් තරුණයන් තිදෙනා සම්බන්ධයෙන් කරුණු සඳහන් කර ඇති බව පොලීසිය පවසයි.  අදාළ  තරුණයන් තිදෙනා යාල රක්ෂිත ප්‍රදේශයේ සැඟව සිටිය දී ප්‍රදේශවාසීන් විසින් පසුගිය 11 වෙනිදා අළුයම අල්ලාගෙන පහර දී පොලීසියට භාර දෙනු ලැබිණි. දැරියගේ පෙම්වතා බව පැවසෙන සැකකරු 23 වෙනි වියේ පසුවන අතර සෙසු සැකකරුවෝ 18 සහ 20 වෙනි වියේ පසු වෙති. සැකකරුවන් තිස්සමහාරාම අධිකරණයට ඉදිරිපත් කිරීමෙන් අන්නතුරුව ජනවාරි 23 වෙනිදා දක්වා රක්ෂිත බන්ධනාගාර ගත කරනු ලැබීය.  සමාන පුවත්: "}, {"headline": "අට හැවිරිදි අසීෆා දැරිය මරා දැමූ දූෂකයන් පංජාබයට", "date": "2018 මැයි 7", "news": "අට හැවිරිදි දැරියක් දූෂණය කොට මරා දමනු ලැබීම සම්බන්ධයෙන් චෝදනා ලැබ සිටින සැකකරුවන් අට දෙනකුට එරෙහි නඩු විභාගය ජම්මු කාශ්මීර් ප්‍රාන්තයේ නොව  අසල්වැසි පංජාබ් ප්‍රාන්තයේ සිදු කරන ලෙස ඉන්දීය ශ්‍රේෂ්ඨාධිකරණය නියෝග කළේය. එම නියෝගය කරන ලද්දේ අපරාධකරුවන්ට ගොදුරු වූ දැරියගේ පවුලේ සාමාජිකයන් විසින් ශ්‍රේෂ්ඨාධිකරණයට ඉදිරිපත් කරන ලද පෙත්සමක් සැලකිල්ලට ගනු ලැබීමෙන් අනතුරුවය. ජම්මු-කාශ්මීර් ළමා දූෂණය ඉන්දියාව තුළ මහජන කෝපය ඇවිළ යාමට හේතු විය.   දූෂණ අපරාධයට ගොදුරු වූ දැරිය මුස්ලිම් ගෝත්‍රයකට අයත් වූ අතර, ඒ සම්බන්ධයෙන් චෝදනා ලබන සැකකරුවන් අට දෙනා හින්දු ජාතිකයෝ වෙති. ඔවුහු තමන්ට එරෙහි චෝදනා ප්‍රතික්ෂේප කරති. කාශ්මීරයේ ප්‍රජාව මෙම කාරණයේ දී ප්‍රතිවිරුද්ධ ස්ථාවරයන්හි රැඳී සිටින හෙයින් අදාළ නඩු විභාගය ජම්මු-කාශ්මීරයේ  නොපවත්වන ලෙස දැරියගේ පවුලේ සාමාජිකයෝ ඉල්ලා සිටිති. දැරියගේ පවුලේ සාමාජිකයන්ට, ඔවුන් වෙනුවෙන් පෙනී සිටින නීතිවේදීන්ට සහ සාක්ෂිකරුවන්ට රැකවරණ සලසන ලෙසත් ඉන්දීය ශ්‍රේෂ්ඨාධිකරණය නියෝග කළේය.  දැරියගේ දෙමව්පියන් ඇතුළු පවුලේ සාමාජිකයන් ජීවත් වන්නේ හින්දු බහුතරයක් සහිත කතුවා   නම් ගම්මානයේය. පොලිසිය පවසන ආකාරයට සැකකරුවන් දැරිය දූෂණය කොට මරා දමා ඇත්තේ එම දැරිය අයත් ගෝත්‍රික ජනයා ඔවුන්ගේ වාසස්ථාන වලින් නෙරපා හැරීමේ අටියෙනි. එම චූදිතයන් කණ්ඩායම අත්අඩංගුවට ගන්නා ලද අවස්ථාවේ හින්දු දක්ෂිණාංශික කණ්ඩායම් සහ නීතිවේදීන් පිරිසක් ඊට එරෙහිව නැගී සිටි අතර එය ඉන්දීය මාධ්‍යයන්හි ප්‍රධාන මාතෘකාවක් බවට පත්විය. කෙසේ වුවද, අදාළ නඩුව පංජාබ් ප්‍රාන්තයේ 'පතන්කොට්'   උසාවියක විභාග කළ යුතු යයි නියෝග කළ ඉන්දීය ශ්‍රේෂ්ඨාධිකරණය, එය ජූලි නව වෙනිදා ආරම්භ කර අවසානය තෙක් දෛනික මට්ටමින් විභාගයට ගන්නා ලෙසත් නිර්දේශ කර ඇත. එසේම එම නඩු විභාගය පෙරට යන ආකාරය කැමරා මගින් මෙහෙයවනු බවත් ශ්‍රේෂ්ඨාධිකරණය පවසයි. දූෂණය කර මරා දමන ලද දැරියගේ සිරුර ජනවාරි 17 වෙනි දින සොයා ගනු ලැබුණි. ආණ්ඩුවේ විශ්‍රාමික  නිලධාරියෙක්, පොලිස් භටයන් හතර දෙනෙක් සහ බාල වයස්කාරයෙක් චූදිතයන් අතර සිටිති.   එම චූදිතයන්ට සහයෝගය දක්වමින් පැවැත්වුන රැස්වීමකට ඉන්දියාවේ පාලක හින්දු ජාතිකවාදී භාරතීය ජනතා පක්ෂයේ (BJP) ඇමතිවරුන් දෙදෙනකු ද සහභාගී වීම මහජනතාව කුපිත කිරීමක් විය. සබැඳි පුවත්; "}, {"headline": null, "date": null, "news": "මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට එය සිදුකරන ආකාරය බලා සිටීමට සමහර අවස්ථාවල බල කර ඇතැයි වාර්තාවේ සඳහන් වෙයි. සම්බාධක උල්ලංඝනය කිරීම හේතුවෙන් එක්සත් ජනපදය විසින් උතුරු කොරියානු නැවක් අත් කරගනු ලැබූ ප්‍රථම අවස්ථාව මෙයය. උතුරු කොරියාවේ නායක කිම් ජොන්ග් අන් විවිධ මිසයිල උපාංග අත්හදා බලමින් සිදු කෙරුණු \"යුද අභ්‍යාසයක්\" නිරීක්ෂණය කළ බව එරට රාජ්‍ය මාධ්‍ය තහවුරු කරයි. දකුණු කොරියාව සහ උතුරු කොරියාව අතර සාකච්ඡා දිරිමත් කිරීමේ අරමුණින් පසුගිය වසරේදී ස්ථාපනය කරන ලද අන්තර් කොරියානු සම්බන්ධීකරණ කාර්යාලයෙන් උතුරු කොරියාව ඉවත් වෙයි. සම්බාධක සඳහා කිසියම් හෝ සහනයක් ලබාදීමට උතුරු කොරියාව ඒකපාර්ශිකව න්‍යෂ්ටික අවිහරණය කළ යුතු බව වොෂින්ටනය මීට පෙර පැවසීය. පසුගිය වසරේ පැවති ඓතිහාසික ප්‍රථම සාකච්ඡා වටයෙන් අනතුරුව දෙවන සාකච්ඡා වටයක් සඳහා පියවර සැකසෙමින් පැවතින. ඔවුනට පැවැරුණු රාජකාරිය වූයේ කැමරාවක් ඉදිරියේ ලිංගික ඉරියව් රඟ දැක්වීමය. එම දර්ශන සජීවීව විකාශනය කෙරුණි. මුදල් අය කෙරෙන්නේ නරඹන මිනිත්තු ගණන අනුවය. උතුරු කොරියාවේ ජනාධිපති කිම් ජොන්-අන් සහ ඇමරීකා එක්සත් ජනපදයේ ජනාධිපති ඩොනල්ඩ් ට්‍රම්ප් අතර තවත් හමුවක් නුදුරේදීම පැවැත්වෙන බවට තොරතුරු හෙළිවෙමින් තිබේ. ඉතා අලංකාර ගිනිකෙළි සංදර්ශන සහ අති විශාල ජනකායක් සහභාගි වූ උත්සව ලොව පුරා රටවල සෑම ප්‍රධාන නගරයකම පාහේ දක්නට ලැබිණ. උතුරු කොරියානු නිලධාරීන් එරට කාන්තාවන්ට ලිංගික අතවර කිරීම සාමාන්‍ය සිද්ධියක් බවට පත්ව ඇති බව Human Rights Watch ආයතනය නිකුත් කළ වාර්තාවක දැක්වේ. සිය රටේ සංචාරයක නිරත වන ලෙස උතුරු කොරියානු නායක කිම් ජොන්ග් අන් විසින් ෆ්‍රැන්සිස් ශුද්ධෝත්තම පියතුමන්ට ඇරයුම් කරනු ලැබ ඇතැයි දකුණු කොරියානු ජනාධිපති කාර්යාලය නිවේදනය කරයි රාජ්‍ය ලේකම් මයික් පොම්පියෝ විසින් \"ඉතා ඉක්මනින්\" මීළඟ සමුළුව සූදානම් කරනු ඇතැයි ට්‍රම්ප් එක්සත් ජාතීන්ගේ මුලස්ථානයේ දී ප්‍රකාශ කළේය. ප්‍රමාදවී ඇති එකඟතා ක්‍රියාවට නැංවීමේ අරමුණ ඇතිව දකුණු කොරියානු නායකයා උතුරු කොරියාවේ තෙදින සංචාරයක නිරතවේ. ඇමෙරිකානු ජනාධිපති ඩොනල්ඩ් ට්‍රම්ප් සමග පැවති හමුවෙන් අනතුරුව මෙම හමුදා දැක්ම තරමක් ලිහිල් කරනු ඇතැයි මීට පෙර ඇතැම් විශ්ලේෂකයෝ පෙන්වා දුන්හ. පසුගිය වසර 18 පුරා එවැනි අවස්ථා 20 ක් සංවිධානය කෙරුණු අතර මෙවර සහභාගීවන කණ්ඩායමෙන් තමන්ගේ සමීපතම ඥාතීන් හමුවුයේ හත් දෙනෙකුට පමණි. උතුරු කොරියානු නායකයාගේ සොහොයුරු කිම් ජොන්ග්-නාම් ක්වාලා ලම්පුර් ගුවන් තොටුපොළේදී විෂ ශරීරගත වීමෙන් මියගියේය. ඇමෙරිකානු සොල්දාදුවන් 29,000 ක් පමණ දකුණු කොරියාවේ ස්ථාන ගතකර ඇති අතර ඔවුහු නොකඩවා සෑම වසරකදීම විශාල පරිමානයේ යුද අභ්‍යාසවල යෙදෙති. \"ඔබේ පරිගණකයට කිසියම් පුද්ගලයෙකුට පිවිසීමට ඉඩ ලබා දෙන්නේ නම්, එය තවදුරටත් ඔබේ පරිගණකය වෙන්නේ නැහැ.\" සිංගප්පූරුවේ විදේශ අමාත්‍ය විවියන් බාලක්‍රිෂ්නන් සමග නගරයේ සැරිසරමින් කිම් ජොන් අන් කියා සිටියේ සිංගප්පූරුව \"පිරිසිදු සහ ලස්සන\" රටක් බවය. උතුරු කොරියානු නායක කිම් ජොන්ග් අන් සහ ඩොනල්ඩ් ට්‍රම්ප් අතර පැවති \"අවංක, සෘජු සහ ඵලදායි\" සාකච්ඡාවේදී එකඟ වූ කරුණු මොනවාද? "}, {"headline": null, "date": null, "news": "මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට එය සිදුකරන ආකාරය බලා සිටීමට සමහර අවස්ථාවල බල කර ඇතැයි වාර්තාවේ සඳහන් වෙයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. \"ජර්මනිය තුළ යුදෙව්වන්ට එරෙහිව නිතරම හිරිහැර සිදු කෙරුනා. නමුත් මෑතක සිට ඒවා ඉතා කලහකාරී, දරුණු මෙන්ම විශාල වශයෙන් පැතිර යමින් පවතිනවා\" මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. ශ්‍රී ලංකාවේ ජනතාව නිදහස භුක්ති විඳින්නේ ද, වධහිංසාව සහ නුසුදුසු ලෙස සැලකීම නිවාරණයට ගෙන ඇති පියවර මොනවා ද යන්න ඔවුන් සොයා බලනු ඇත. ශ්‍රී ලංකා පොලිසිය විසින් අත්අඩංගුවට ගනු ලබන අවස්ථාවක පුරවැසියෙකු සතු අයිතිවාසිකම් පිළිබඳව බීබීසී සිංහල සේවය ගෙන එන විමසුමක්. ඔස්ට්‍රේලියාවේ සෑම කාන්තාවන් තුන් දෙනෙකුගෙන් එක් අයෙකු ශාරීරික ප්‍රචණ්ඩත්වයට ලක්වන අතර සෑම කාන්තාවන් පස් දෙනෙකුගෙන් එක් අයෙකු ලිංගික ප්‍රචණ්ඩත්වයට මුහුණ දෙන බව හෙළි වී තිබේ. සෞදි රාජ්‍ය මාධ්‍යවල පළ වූයේ, සල්මාන් රජු සහ ඔටුන්න හිමි කුමරු රියාද්හිදී කෂෝගිගේ පුත්‍රයා වන සලාහ් (Salah) සහ පවුලේ සාමාජිකයින් සමග සාකච්ඡා කර ඇති බවය. දඬුවම් නොකර දරුවන් හදාවැඩීම 'හැඳි නොගා හදන හොද්දක්'ලෙස සිංහල ජන වහරේ කියවෙන අතර එවැනි පියවර සමාජ කතිකාවකට නූතනයේ වස්තුබීජයක් වී ඇත. නඩුවේ ප්‍රධාන සැකකරුවෙකුට සැඟවී සිටීමට ආධාර අනුබල දීමේ චෝදනාව සම්බන්ධයෙන් ආරක්ෂක මාණ්ඩලික ප්‍රධානීට එරෙහි පරීක්ෂණයක් සිදුවේ. \"කුඩම්මා ඇයගේ ස්වාමිපුරුෂයාගේ දෙවෙනි බිරිඳ සහ ඇයගේ දරුවන් ගැන වෛරයෙන් පසුවූ බව සොයාගෙන තිබෙනවා\" දෙදරු මවක් වන මයුරි ඉනෝකා ජයසිංහගේ සැමියා වූ මධුෂ්ක ද සිල්වා අතුරුදහන්වී අවුරුදු 5 ක් ගතවිය. සැමියා සොයා ගැනීමට ගත් උත්සාහය නිසා තමන් විවිධ තාඩන පිඩාවට ලක්වූ බව ඇය පවසන්නීය. \"අපි හැම වෙලාවේම මෙතනින් පැනල යන්න සූදානමින් ඉන්නේ. අපේ දරුවන්වත් පැය 24ම සූදානම් කරලා තියෙන්නේ\" 'අතුරුදහන් කිරීම්වලට ඉඩ නොතබමු' නම්වූ සැමරුම් උත්සවයට LTTE සංවිධානය විසින් අතුරුදහන් කළ යුද හමුදා සාමාජිකයන්ගේ පවුල්වල සාමාජිකයෝ ද සහභාගී වූහ. ගැටුම් වලකාලීමට මැදිහත්වීමට අපොහොසත්වීම සම්බන්ධයෙන් මියන්මාරයේ නිල නොවන නායිකා අවුන් සාං සුචී ද එක්සත් ජාතීන්ගේ සංවිධාන පරීක්ෂණ වාර්තාව දැඩි ලෙස විවේචනයට ලක්කර තිබේ. පුද්ගලයන් පිරිස අදාළ කාන්තාව නිවසින් පිටතට රැගෙන පහර දී ඇයගේ නිවසට ගිනිතබා ඇති බව පොලිසිය පවසයි. වධ හිංසාවලට සම්බන්ධ පොලිස් නිලධාරීන්ගේ තොරතුරු එක ම ලේඛනයකට ගෙන ඒම ද නව පියවරට ඇතුළත් ව තිබේ. ශ්‍රී ලංකාවේ සංක්‍රාන්ති යුක්තිය ඉටුකිරීම, වගවීම ක්‍රියාත්මක කිරීම සහ ත්‍රස්ත විරෝධී ක්‍රියාවලිය ඇතුළු ආරක්ෂක අංශවල සංශෝධන දියත් කිරීම \"සම්පූර්ණයෙන්ම නතර වී ඇති සෙයක්\" දක්නට ලැබෙන බව එක්සත් ජාතීන් පවසයි. "}, {"headline": "ඉන්දියාව කළඹන අසීෆා දැරිය ඝාතනය", "date": "2018 අප්‍රේල් 13", "news": "ඉන්දීය පාලිත කාශ්මීරයේ දී අට හැවිරිදි දැරියක් කෘර ලෙස සමූහ දූෂණයට ලක් කර මරා දැමීම ඉන්දියාව පුරා වැසියන්ගේ දැඩි කෝපයට හේතු වී තිබේ.  මුස්ලිම් එඬේර ජනකොටසකට අයත් අට හැවිරිදි අසීෆා බානෝ   ගේ මළසිරුර පසුගිය ජනවාරි මස කතුවා නගරය අසල කැලෑවක තිබී හමුවිය.  එහෙත් ඇය දූෂණය කර මරා දැමීම මේ සතියේ ප්‍රධාන පුවතක් බවට පත්වූයේ ඇය ඝාතනය කිරීම සම්බන්ධයෙන් සැකපිට හින්දු භක්තික පුරුෂයන් අට දෙනෙකු අත්අඩංගුවට ගැනීම ගැන දක්ෂිණාංශික හින්දු කණ්ඩායම විරෝධය පළකිරීමත් සමගය.  ඒ සමගම ජම්මු කාශ්මීරයේ හින්දු සහ මුස්ලිම් භක්තිකයන් අතර මතුවෙමින් පවතින උණුසුම හේතුවෙන් අපරාධය සම්බන්ධ පරීක්ෂණවලට බලපෑම් එල්ල වී ඇති බව ශ්‍රීනගර්හි ස්වාධීන මාධ්‍යවේදියෙකු වන සමීර් යසීර් පවසයි.  ජනවාරි මස 17 උදෑසන මුහම්මද් යූසුෆ් පුජ්වාලා 'කතුවා' නගරයෙහි පිහිටි සිය නිවස ඉදිරිපිට අසුන් ගෙන සිටින විට ඔහුගේ අසල්වාසියෙකු ඉතා කලබලයෙන් දිව එනු දුටුවේය. යූසුෆ් ඉදිරියේ නැවතුන අසල්වැසියා පැවසුවේ, යූසුෆ්ගේ අට හැවිදිරි දියණිය අසීෆා බානෝගේ සිරුර මීටර් සියයකට පමණ එපිටින් පිහිටි පඳුරක් අසල වැටී තිබෙන බවය.     \"මම දැනගත්තා මගේ දරුවාට කුමක් හෝ විපතක් සිදු වෙලා කියලා,\" ශෝකයෙන් බර වී ගිලුණු දෑස් සහිතව සිටි යූසුෆ් බීබීසීය සමග පැවසීය. මේ අතරතුර ඔහුගේ බිරිඳ නසීමා බීබී නොනවත්වා හඬමින් \"අසීෆා\" යැයි මුමුණමින් සිටියාය.  ස්ථීර පදිංචියක් නැතිව හිමාලයේ ජීවත් වන 'ගුජ්ජාස්' නම් මුස්ලිම් එඬේර ජන සමූහයකට අයත් යූසුෆ්, එළුවන් සහ මී හරක් රැක බලා ගනිමින් දිවි ගෙවන්නෙකි.  අසීෆාගේ ඝාතනය සම්බන්ධයෙන් අත්අඩංගුවට ගෙන සිටින පිරිස අතර විශ්‍රාමික රාජ්‍ය නිලධාරියෙක්, පොලිස් නිලධාරීන් හතර දෙනෙක් සහ බාලවයස්කරුවෙක් ද සිටිති. ඔවුන් සියලු දෙනාම හින්දු භක්තිකයෝය.  ඔවුන් අත්අඩංගුවට ගැනීමට විරුද්ධව 'ජම්මු' හින්දු භක්තිකයන් විරෝධතා ආරම්භ කර තිබේ.  පාලක භාරතීය ජනතා පක්ෂයේ ඇමතිවරුන් දෙදෙනෙකු ද එවැනි එක් උද්ඝෝෂණ රැලියකට එක්වීම ගැන බරපතල කෝපය පළවෙමින් තිබේ. භාරතීය ජනතා පක්ෂය, ප්‍රාදේශීය ජනතා ප්‍රජාතන්ත්‍රවාදී පක්ෂය සමග එක්ව ප්‍රාන්තයේ පාලන බලය හොබවයි.  ඒ සමගම දැරිය ඝාතනය කිරීම පිළිබඳ පමණක් නොව, චුදිතයන්ට සහාය දැක්වීමේ උද්ඝෝෂණ සම්බන්ධයෙන් ද දැඩි කෝපය පළකරමින්   සහ   හෑෂ්ටෑග යොදාගනිමින් ට්විටර් ජාලය ඔස්සේ බොහෝ දෙනා අදහස් පළකරති.  ප්‍රාන්තයේ මහ ඇමති මෙහ්බූබා මුෆ්ටි පරීක්ෂණයක් පවත්වන මෙන් පොලිස් අපරාධ විමර්ශන ඒකකයට නියෝග කළේ අසීෆාගේ දේහය හමුවීමෙන් දින හයකට පසුව ජනවාරි 23 වෙනි දිනය.   පරීක්ෂකයන් පවසන අන්දමට ඇය දින කිහිපයක් ප්‍රදේශයේ කෝවිලක රඳවාගෙන \"දින ගණනාවක් දූෂණය කර, වධ දී අවසානයේ මරා දමා\" තිබේ.   මුලින්ම ඇයගේ ගෙල සිර කර මරා දමා තිබෙන අතර ඉන් අනතුරුව ගලකින් දෙවතාවක් හිසට පහර දී තිබුණි.   "}, {"headline": "උතුරු කොරියාව: කිම් ජොන්ග් අන් \"යුද අභ්‍යාසයක්\" නිරීක්ෂණය කරයි", "date": "2019 මැයි 5", "news": "උතුරු කොරියාවේ නායක කිම් ජොන්ග් අන් විවිධ මිසයිල උපාංග අත්හදා බලමින් සිදු කෙරුණු \"යුද අභ්‍යාසයක්\" නිරීක්ෂණය කළ බව එරට රාජ්‍ය මාධ්‍ය තහවුරු කළේය. \"කෙටි දුර විහිදුම් ප්‍රහාරක උපාංග කිහිපයක්\" පවා ජපාන මුහුදට විද ඇත. එරට රාජ්‍ය මාධ්‍ය නිවේදනය කර සිටියේ රටේ \"යුද හැකියාව වැඩි කිරීම\" සඳහා ප්‍රහාර එල්ල කිරීමේ නියෝග උතුරු කොරියානු නායකයා විසින් ම සිදු කළ බවය. වඩා යහපත් සබඳතාවයක් ගොඩනගා ගැනීම සඳහා පවතින මාර්ගය කිම් ජොන්ග් අන් කඩාකප්පල් කරනු ඇතැයි තමා විශ්වාස නොකරන බව පවසමින් ඇමෙරිකා එක්සත් ජනපද ජනාධිපති ඩොනල්ඩ් ට්‍රම්ප් ට්විටර් පණිවිඩයක් නිකුත් කර තිබේ.  \"ඔහු දන්නවා මම ඔහු සමඟ සිටින බව. මට දී ඇති පොරොන්දුව කඩන්න ඔහුට අවශ්‍ය නැහැ. ගනුදෙනුව සිදුවෙයි!\" යැයි ට්‍රම්ප් ජනාධිපතිවරයා එම ට්විටර් පණිවිඩයේ සඳහන් කර ඇත. පසුගිය පෙබරවාරියේ හැනොයි නුවර පැවති සමුළුවක දී කිම් ජොන්ග් අන් විසින් ඉදිරිපත් කරනු ලැබූ යෝජනා ට්‍රම්ප් ජනාධිපතිවරයා ප්‍රතික්‍ෂේප කළේය.  එම යෝජනා ට්‍රම්ප් ජනාධිපතිවරයා විසින් හඳුන්වනු ලැබුවේ \"නරක ගනුදෙනුව\" ලෙසිනි. එක්සත් ජනපදය සහ උතුරු කොරියාව අතර පවතින සාකච්ඡා වේගවත් කිරීම සඳහා වොෂින්ටනයට පීඩනයක් එල්ල කිරීම මෙම යුද අභ්‍යාසයේ අරමුණ විය හැකි බවට විශ්වාස කෙරේ. නව පන්නයේ අවි අත්හදා බැලීමක් සිදු කළ බවට පසුගිය මාසයේදී ද උතුරු කොරියාව නිවේදනය කර තිබුණි. හැනොයි නුවර පැවති සාකච්ඡාවලින් අනතුරුව සිදු කළ පළමු අත්හදා බැලීම එය විය. ඊයේ (මැයි 04) සිදු කළ අභ්‍යාසයේ දී කෙටි දුර විහිදුම් මිසයිලයක් ද විද ඇති බවත් එම නිසා 2017 නොවැම්බරයේදී අන්තර් මහද්වීපික මිසයිලයක් අත්හදා බැලීමෙන් අනතුරුව සිදුකළ බරපතළ ම අත්හදා බැලීම මෙය වන බවත් විශ්ලේෂකයෝ පවසති. කෙසේ නමුත් එමගින් උතුරු කොරියාව පොරොන්දු කඩ කර නොමැත. ඔවුන්ගේ පොරොන්දුව වී ඇත්තේ දුර විහිදුම් මිසයිල සහ න්‍යෂ්ටික මිසයිල අත්හදා නොබලන බවට ය. ඊයේ විදින ලද කෙටිදුර විහිදුම් මිසයිලය කිලෝ මීටර 70ත් 200ත් අතර දුරක් ගමන් කොට ඇති බව උතුරු කොරියානු මාධ්‍ය සඳහන් කරයි.  "}, {"headline": null, "date": null, "news": "වත්මන් ලෝකයේ දේශපාලන ලෝකයේ බලවතුන් රැසක් පසුගිය කාල සීමාව ඇතුළත මූල්‍ය අපචාර සම්බන්ධයෙන් ප්‍රශ්න කිරීම සඳහා අත්අඩංගුවට ගනු ලැබ හෝ සිරගත කරනු ලැබ ඇත. මේ දක්වා ශ්‍රී ලංකාව සහ පාකිස්තානය ලෝක කුසලාන තරගවලදී 7 වරක් හමු වී ඇති අතර එම තරග සියල්ල ම පාකිස්තානය ජය ගෙන තිබේ. ජීවිතාන්තය තෙක් බල පැවැත්වෙන සිර දඬුවමකට යටත් කෙරුණ ලුතිනන් ජනරාල් ජාවෙඩ් ඉක්බාල්ට (විශ්‍රාමික) පාකිස්තානය තුළ වසර දාහතරක කාලයක් බරපතළ සිර දඬුවම් විඳීමට සිදුවනු ඇත. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. ඉස්ලාමීය ආගමික වදන් සහිත කඩදාසියක ඔතා ඖෂධ අලෙවි කළ බව පැවසෙන හින්දු භක්තික පශු වෛද්‍යවරයෙකුට එරෙහිව නඩු. අල්-ඛයිදා සංවිධානයේ කාශ්මීර් ශාඛාව වූ අන්සාර් උල් හින්ද් සංවිධානයේ නායකයා වූයේ සකීර් මූසා හෙවත් සකීර් රෂීඩ් භාත්ය. මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. පාකිස්තානයේ තරු පහේ හෝටලයකට කඩා වැඩුණු තුවක්කුකරුවන් තිදෙනා ආරක්ෂක හමුදා විසින් වෙඩි තබා මරා දමනු ලැබූ බව එරට බලධාරීහු පවසති. බලොචිස්තාන් ප්‍රාන්තයේ ග්වාදාර්හි පිහිටි තරු පහේ හෝටලයකට තුවක්කුකරුවන් තිදෙනෙකු කඩා වැදී එල්ල කළ ප්‍රහාරයකින් ආරක්ෂක නියාමකවරයෙක් ජීවිතක්ෂයට. පාකිස්තාන් උසාවියක් මගින් ඇයට මරණීය දණ්ඩනය නියම කරනු ලැබ තිබුණේ මොහොමඩ් නබිනායකතුමාට අවමන් කළ බවට එල්ල කෙරුණ චෝදනා සම්බන්ධයෙනි. පාකිස්තානයේ තාලිබාන් සංවිධානයෙන් වෙන් වුණු කණ්ඩායමක් වන හිස්බුල් අහ්රාර් (Hizbul Ahrar) නමැති කණ්ඩායම එම ප්‍රහාරයේ වගකීම භාරගෙන තිබේ. ආරක්ෂක අංශ ඇතුළු බොහෝ දෙනෙක් දිවා රාත්‍රී වෙහෙසෙමින් ප්‍රහාර එල්ල වූ ස්ථාන නැවත ගොඩනැගීමට ක්‍රියා කරන ආකාරය කැමරා කාචයේ මෙසේ සටහන් වී තිබිණි. මනිපූර්හි යකඩ කාන්තාව ලෙස හඳුන්වන ඇය එක් අරමුණක් වෙනුවෙන් ලොව දීර්ඝතම කාලයක් උපවාසයේ යෙදී සිටි පුද්ගලයා ලෙස හඳුන්වනු ලබයි. පාකිස්තානය විසින් පසුගිය දා නිදහස් කරන ලද ඉන්දීය යුද්ධ ගුවන් යානා නියමු අභිනන්දන් වර්දමන් මේ වන විට ඉන්දියාව තුළ ජාතික මට්ටමේ චරිතයක් බවට පත්ව සිටී. ලාහෝර්හිදී ශ්‍රී ලංකා ක්‍රිකට් කණ්ඩායමට එල්ල වූ ත්‍රස්ත ප්‍රහාරයෙන් සිය දිවි බේරුණේ තිලකරත්න ඩිල්ෂාන් දැක් වූ \"නිර්භීතකම නිසා\" බව පුහුණුකරුවෙක් පවසයි. පාකිස්තාන හමුදා ග්‍රහණයේ සිටි ඉන්දීය ගුවන් නියමුවා ඉන්දීය බලධාරීන් වෙත භාර දෙනු ලබයි. සිය පියා ඝාතනය කිරීමට පළිගැනීමක් ලෙස ඇමෙරිකාවටත් ඊට සහය දෙන බටහිර රටවලටත් ප්‍රහාර එල්ල කරන ලෙස පවසමින් ඔහු හඬ පට සහ වීඩියෝ පට නිකුත් කර තිබිණි. ඉම්රාන් ඛාන් හෝ නරේන්ද්‍ර මෝදි යුද්ධයකට යාමට තීරණය කළහොත් ශ්‍රී ලංකාවට කුමක් සිදුවේ ද? දෙදෙනා ම න්‍යෂ්ටික බලවතුන් ය. පාකිස්තාන ආරක්ෂක නිලධාරීන් ඉන්දීය ගුවන් නියමුවාගෙන් ප්‍රශ්න කර ඇතත්, ගුවන් මෙහෙයුම පිළිබඳ තොරතුරු හෙළි කිරීම ඔහු ප්‍රතික්ෂේප කර තිබේ. න්‍යෂ්ටික බලවතුන් වන ඉන්දියාව සහ පාකිස්තානය අතර උණුසුම ඉහළ මට්ටමක පවතින අතර එය දිනෙන් දින ඉහළ යමින් පවතී. "}, {"headline": "උතුරු කොරියාව කොරියානු සම්බන්ධීකරණ කාර්යාලයෙන් ඉවත් වෙයි", "date": "2019 මාර්තු 22", "news": "දකුණු කොරියාව සහ උතුරු කොරියාව අතර සාකච්ඡා දිරිමත් කිරීමේ අරමුණින් පසුගිය වසරේදී ස්ථාපනය කරන ලද අන්තර් කොරියානු සම්බන්ධීකරණ කාර්යාලයෙන් උතුරු කොරියාව ඉවත් වී තිබේ. දකුණු කොරියානු එක්සත් කිරීමේ අමාත්‍යංශය පැවසුවේ, උතුරු කොරියානු කාර්ය මණ්ඩලය සිකුරාදා (මාර්තු 22) කාර්යාලයෙන් ඉවත් වන බව පෙරවරුවේ දැන ගන්නට ලැබුණු බවය. මේ සම්බන්ධයෙන් දකුණු කොරියාව කනගාටුව පළ කර ඇති අතර, ඔවුන් උතුරු කොරියානු කාර්ය මණ්ඩලයෙන් ඉල්ලා සිටියේ හැකි ඉක්මනින් යළි පැමිණෙන ලෙසය. පසුගිය මාසයේදී ඇමෙරිකානු ජනපති ඩොනල්ඩ් ට්‍රම්ප් සහ කිම් ජොං අන් අතර පැවති සාකච්ඡා අසාර්ථක වීමෙන් පසු උතුරු සහ දකුණු කොරියානු බලධාරීන් හමුවී නැත. කොරියානු යුද්ධයෙන් පසු පිහිටවූ මෙම සම්බන්ධීකරණ කාර්යාලය හරහා දෙරටේ බලධාරීන් අතර නිරන්තර සබඳතා පැවැත්වීමට ඉඩ ලැබිණි. එම කාර්යාලයේ දෙරටේ නියෝජිතයින් 20 දෙනා බැගින් සේවය කළහ. ඇමරිකානු ජනාධිපති ඩොනල්ඩ් ට්‍රම්ප් සහ උතුරු කොරියානු නායක කිම් ජොන් අන් පෙබරවාරි 27 වන දා වියට්නාමයේ හැනෝයි අගනුවරදී හමු විය. වියට්නාම්හිදී පසුගිය මස පැවති සාකච්ඡා අසාර්ථක වීමෙන් අනතුරුව, තමන් යළිත් මිසයිල සහ න්‍යෂ්ටික අත්හදා බැලීම් සිදු කරන බවට උතුරු කොරියාව අනතුරු ඇඟවීය. එරට උප විදේශ අමාත්‍ය චෝ සොන් හුයි මේ මස මුලදී පැවසුවේ, ඇමෙරිකාව \"රන් හා සමාන අවස්ථාවක්\" ඉවතට දැමූ බවය. මේ අතර, ඇමෙරිකානු ජනාධිපති ඩොනල්ඩ් ට්‍රම්ප් පැවසුවේ, උතුරු කොරියාවට එරෙහි සියලු සම්බාධක ඉවත් කරන ලෙස උතුරු කොරියානු නායකයා ඉටු කළ නොහැකි ඉල්ලීමක් කළ බවය. එහෙත්, උතුරු කොරියානු උප විදේශ අමාත්‍යවරයා පැවසුවේ, ප්‍රධාන ආර්ථික සම්බාධක 5ක් පමණක් ඉවත් කරන ලෙස උතුරු කොරියානු නායකයා, ඇමෙරිකානු ජනාධිපතිවරයාගෙන් ඉල්ලා සිටි බවය. ශ්‍රී ලාංකික ශ්‍රමිකයින් 25000ක් පමණ දකුණු කොරියාවේ රැකියාවල නිරතව සිටින බව ශ්‍රී ලංකා විදේශ සේවා නියුක්ති කාර්යාංශය පවසයි. දකුණු කොරියාවේ රැකියාවේ නිරත පුද්ගලයින් නියෝජනය කරන රටවල් අතර හොඳ ම තානාපති කාර්යාලය ලෙස එරට ශ්‍රී ලංකා තානාපති කාර්යාලය 2017 වසරේදී නම් කරන ලදී. තවත් කියවන්න. "}, {"headline": null, "date": null, "news": "ශ්‍රී ලාංකික තරුණ ඉන්ජිනේරුවරුන් දෙදෙනෙකු නිර්මාණය කළ රාවණා 1 චන්ද්‍රිකාව සඳුදා (ජූනි 17) පස්වරුවේ ජාත්‍යන්තර අභ්‍යවකාශ මධ්‍යස්ථානයේ සිට සාර්ථකව කක්ෂගත කෙරිණි. අභ්‍යවකාශ මධ්‍යස්ථානය සංචාර සහ වෙනත් ව්‍යාපාර සඳහා විවෘත කරන බව ඇමරිකාවේ ස්ථාපිත නාසා ආයතනය පවසයි. ඇමරිකාවේ තහනමට ලක්වූ චීනයේ 'හුවාවි' සමාගම සමඟ 5G තාක්ෂණය ව්‍යාප්ත කිරීම අරමුණු කරගනිමින් රුසියාව වෙළෙඳ ගිවිසුමකට අත්සන් තබයි. ලොව ප්‍රමුඛ පෙළ විද්‍යාඥයින්ගෙන් සැදුම් ලත් එක්සත් රාජධානියේ රාජකීය සමාජයේ (The Royal Society) සාමාජිකත්වය ශ්‍රී ලාංකික මහාචාර්යවරයෙකුට හිමි වී තිබේ. අදාළ තාක්ෂණය ගැන තොරතුරු දක්වමින් සැම්සුන් සමාගම පවසන්නේ අලුත් නිර්මාණ \"ඇත්තටම නාඩි වැටෙන, කතා කරන හිසක්\" ලෙස පෙනෙන බවය. චීනයේ නිෂ්පාදිත ජංගම දුරකතන ශ්‍රී ලංකාවේ ද විශාල වශයෙන් භාවිත කෙරේ. ඒවා අතර,'හුආවි' Huawei ජංගම දුරකතන සහ ටැබ්ලට් පරිහරණය කරන ශ්‍රී ලාංකිකයන්ගේ සංඛ්‍යාව ඉහළ මට්ටමක පවතී. චන්ද්‍රිකාව රැගත් රොකට්ටුව පෘථිවියෙන් නික්මෙන තෙක් තමන් චකිතකින් පසු වූ බව චන්ද්‍රිකාව නිමැවූ තරුණ නිර්මාණකරුවන් දෙදෙනා පැවසූහ. ඉන්දියාව තුළ මිලියන 120 ට වැඩි භාවිත කරන්නන් පිරිසක් හිමි 'TikTok' මෘදුකාංගයෙහි \"නුසුදුසු දේ\" අන්තර්ගතව ඇති බවට ඇතැම්හු විවේචන එල්ල කරති. ශ්‍රී ලංකාවේ සහ ආසන්න කලාපයේ ඡායාරූප ගැනීම මෙම චන්ද්‍රිකාව කක්ෂගත කිරීමේ එක් බලාපොරොත්තුවකි. විදුලි සෝපානයක් අක්‍රිය වුවහොත් අනුගමනය කළ යුතු ක්‍රියාමාර්ග සම්බන්ධයෙන් ශ්‍රී ලාංකිකයන් කොපමණ දැනුවත්ද? ශ්‍රී ලාංකිකයින් දෙදෙනෙකු විසින් නිර්මාණය කරනු ලැබ \"ශ්‍රී ලංකාව වෙනුවෙන් පළමු වරට\" කක්ෂගත කිරීමට නියමිත චන්ද්‍රිකාව ජපාන අභ්‍යවකාශ ගවේෂණ ඒජන්සිය වෙත භාර දෙයි. මත්පැන් සහ දුම් පානයට ඇබ්බැහි වූවන් තුළ දැකිය හැකි ඇතැම් රෝග ලක්‍ෂණ, අන්තර්ජාලයට ඇබ්බැහි වූ ළමුන් තුළ ද දැකිය හැකි බව මානසික රෝග පිළිබඳ විශේෂඥවරියක් පවසයි. ශ්‍රී ලංකාවේ ඉපිද, හය හතර නොතේරෙන බිළිඳියක ලෙස බ්‍රිතාන්‍යයට ගොස් එහි \"බලවත් කාන්තාවක\" බවට පත්ව සිටින ෂෙරී ඇචෙසන් බීබීසී සිංහල සේවය සමග පළ කළ අදහස්. පසුගිය වසරේ දී ඇපල් සමාගම iPhone XR, iPhone XS සහ XS Max නම් තවත් ස්මාර්ට් ජංගම දුරකතන තුනක් වෙළෙඳපොළට හඳුන්වා දුන්නේය. බරින් කිලෝග්‍රෑම් 1.26 ක් වූ කලාම්සැට් වී2 (Kalamsat-V2) ලෙස නම් කර ඇති එම චන්ද්‍රිකාව එරට අභ්‍යවකාශ අධ්‍යයන ආයතනයක සිසුන් පිරිසක් විසින් නිර්මාණය කරනු ලැබ තිබේ. කොටස් දෙකකින් නැවීමෙන් බැබ්ලට් පරිගණයක් බවට පරිවර්තනය කර ගත හැකි ස්මාර්ට් ජංගම දුරකතනයක් Xiaomi සමාගම හඳුන්වා දෙයි. ඇමරිකානු ඩොලර් 350කට (ශ්‍රී ලංකා මුදලින් රුපියල් 64,000ක් පමණ) මිල දී ගත හැකි මෙම ස්වයංක්‍රීය පාවහන් වර්ගයේ ලේස් ක්‍රියාත්මක කිරීමට විශේෂ බොත්තමක් සවි කර නොමැත. ගූගල් සමාගමේ ප්‍රධාන විධායක නිලධාරියෙකු වන සුන්දර් පිචායි, \"මෝඩයා\" යන වචනය සහ ජනාධිපතිවරයා අතර සම්බන්ධය ගැන කොංග්‍රස් සාමාජිකයන් සමග පැවැත්වූ රැස්වීමක දී පැහැදිලි කළේය. 2015 දී රයන්ගේ දෙමාපියන් ආරම්භ කළ මෙම යූටියුබ් නාලිකාව මේ වන විට බිලියන 26ක් නරඹා ඇති අතර, නිත්‍ය ග්‍රාහකයින් ප්‍රමාණය මිලියන 17.3 කි. ජපානයේ සයිබර් ආරක්ෂණ කටයුතු භාර අමාත්‍යවරයා කළ ප්‍රකාශයකින් එරට වැසියෝ මවිතයට පත්ව සිටිති. "}, {"headline": null, "date": null, "news": "ඇය හිටපු එල්ටීටීඊ ළමා සෙබළියක්. ඔහු සිවිල් ආරක්ෂක බලකායේ සාමාජිකයෙක්. දස වසරකට පෙර පසමිතුරන් වූ ඔවුන් අද සිඟිති දියණියකගේ ආඩම්බර දෙමව්පියන්. ෆ්‍රැන්සිස් දේවගැතිවරයා රජයේ හමුදා දැඩි ලෙස විවේචනය කළ ද, එල්ටීටීඊ සාමාජිකයින් කළ කෲරකම් පිළිබඳව ඔහු මුනිවත රැකීය. යුද්ධය අවසන් වී දස වසරක් සපිරීම නිමිත්තෙන් සති අන්තයේදී කොළඹ අගනුවර සහ උතුරේ සැමරුම් උත්සව කිහිපයක් පැවැත්විණි. රටේ ආරක්ෂාව සඳහා ජාත්‍යන්තර ත්‍රස්තවාදය සම්බන්ධ රහස් තොරතුරු බෙදාගැනීමට සූදානම් බව පුනරුත්ථාපනය වූ හිටපු එල්ටීටීඊ සාමාජිකයෝ පවසති. 2009 මැයි මාසයේදී යුද ගැටුම් අවසන්වීමෙන් අනතුරුව, මානව හිමිකම් උල්ලංඝන සහ යුද අපරාධ චෝදනා සම්බන්ධයෙන් ශ්‍රී ලංකාව ගත් පියවර ගැන විමසුමකි. විපක්ෂනායක මහින්ද රාජපක්ෂ ඇතුළු ඒකාබද්ධ විපක්ෂ කණ්ඩායම ජනාධිපති මෛත්‍රීපාල සිරිසේන වෙත යොමු කළ ලිපියට ඇමති මංගල සමරවීරගේ ප්‍රතිචාරය. නාවික හමුදාව යටතේ තිබූ දූපතක් යළි අත්පත් කර ගැනීම සඳහා ධීවර බෝට්ටු 40කින් සමන්විත පිරිසක් පසුගිය වසරේදී සමත් වූහ. ලේ වැගිරීමකින් තොරව සිදු කළ එම අපූරු මෙහෙයුම පිළිබඳව බීබීසී පුවත් සේවයේ අයේෂා පෙරේරා ගෙන එන වාර්තාවකි, මේ. \"බ්‍රිගේඩියර්වරයාට එරෙහිව නිකුත් කළ වරෙන්තුව සියලු පොලිස් ස්ථානවලට යවා තිබෙනවා. ඔහු නැවතත් එක්සත් රාජධානියට පැමිණි විගස අත්අඩංගුවට ගැනීමේ හැකියාව තිබෙනවා.\" සාමාන්‍ය වැසියන්ගේ මරණ සහ අතුරුදන් වීම් සහ තමන්ගේ හමුදාව අතර සම්බන්ධයක් ඇතැයි යන චෝදනාව ආණ්ඩුව සැම විට ම ප්‍රතික්ෂේප කරයි. ආරක්‍ෂක මාණ්ඩලික ප්‍රධානියාගේ ක්‍රියාකාරීත්වය, වින්දිතයන් හා සාක්ෂිකරුවන් ආරක්‍ෂා කිරීමේ පනත යටතේ දඬුවම් ලැබිය හැකි වරදක් ලෙස පෙනෙන බව පොලිසිය පවසයි. 1993 වසරේ යුද්ධයේදී තුවාල ලැබූ වෙට්‍රිචෙල්වි ඉන් පූර්ණ කාලීන ආබාධිතයෙකු බවට පත් වූයේ එක් ඇසක් සහ සිය දකුණු අත අහිමිවූවෙකු ලෙසිනි. \"නැවතත් අරගලයක් ඇති වුනොත් ඒකට හේතු වෙන්නෙ මම වගේ අය නොවෙයි. රජය පක්ෂපාතී නොවිය යුතුයි. සංහිඳියාව කියන දේ වචනයට සීමා නොකළ යුතුයි.\" විජයකලා මහේෂ්වරන් ක්‍රියාකාරී දේශපාලනයට අවතීර්ණ වූයේ සිය සැමියා වූ ටී මහේෂ්වරන් 2008 දී වෙඩි තබා ඝාතනය කරනු ලැබීමෙන් අනතුරුවය. වැලි ලොරියට බලපත්‍රයක් තිබුනේ නම් එය දින තුනක් පොලිසිය භාරයේ තබා ගත්තේ ඇයි දැයි සැරයන් සනත් ගුණවර්ධනගේ බිරිඳ පොලිසියෙන් ප්‍රශ්න කරයි. පොලිස් සංවිධානාත්මක අපරාධ විමර්ශන කොට්ඨාසය විසින් අත්අඩංගුවට ගනු ලැබූ හිටපු විජයකලා මහේෂ්වරන් මන්ත්‍රීවරිය ඇප මත මුදා හැරීමට අධිකරණය නියෝග කරයි. 'පාරාදීසයේ යක්ෂයෝ' චිත්‍රපටය යාපනය ජාත්‍යන්තර සිනමා උළෙලින් ඉවත් කිරීමට බලපෑම් කළ 'භූතයා' කවුරුන්දැයි එහි අධ්‍යක්ෂ ජූඩ් රත්නම් ප්‍රශ්න කරයි. ශ්‍රී ලංකාවේ යුද්ධයේ අවසාන සති කිහිපය තුළ එල්ටීටීඊය කොළඹට ගුවන් ප්‍රහාර එල්ලකිරීමට සැලසුම් කළ බවක් තමන් දැන නොසිටි බව ගෝඨාභය රාජපක්ෂ පවසයි. සිය සිනමා නිර්මාණය ශ්‍රී ලංකාවේ සිංහල සහ දෙමළ ජනතාව අතර සහජීවනයක් ඇති කිරීමට උපකාර වනු ඇතැයි ජූඩ් රත්නම් උදක්ම කියා සිටියි. අමාත්‍ය සරත් ෆොන්සේකා වත්මන් හමුදාපතිවරයා විවේචනය කරමින් පසුගිය සතියේ අදහස් දැක්වූ අතර යුද හමුදාව මාධ්‍ය නිවේදනයකින් එයට ප්‍රතිචාර දක්වා තිබුණි. ගෝඨාභය රාජපක්ෂ ඝාතනය කිරීමට තැත් කිරීම සඳහා ආධාර අනුබල දුන් බවට චෝදනා ලැබ සිටි හින්දු පූජකවරයෙකු නිදොස්කොට නිදහස් කිරීමට කොළඹ මහාධිකරණය නියෝග කළේය. "}, {"headline": null, "date": null, "news": "ලොව ප්‍රමුඛ පෙළ විද්‍යාඥයින්ගෙන් සැදුම් ලත් එක්සත් රාජධානියේ රාජකීය සමාජයේ (The Royal Society) සාමාජිකත්වය ශ්‍රී ලාංකික මහාචාර්යවරයෙකුට හිමි වී තිබේ. මෙතෙක් කාලයක් කාන්තාවකට මෙම සම්මානය හිමි නොවීම ගැන තමන් \"පුදුමයට පත් වෙන\" බව ආචාර්ය ඩෝනා ස්ට්‍රික්ලෑන් බීබීසී වෙත පැවසීය. කිලෝමීටර 20ක් විහිදුණු විල පිහිටා තිබෙන්නේ රතු ග්‍රහයාගේ දක්ෂිණ ධ්‍රැවයේ අයිස් තට්ටුව අභ්‍යන්තරයේ බව විද්‍යාඥයෝ පවසති. න්‍යායාත්මක භෞතික විද්‍යාව පිළිබඳ කීර්තිධර විද්‍යාඥයෙකු වූ මහාචාර්ය ස්ටීවන් හෝකින් දිවියෙන් සමුගනියි. 76 වෙනි වියේ පසු වූ ස්ටීවන් හෝකින් කේම්බ්‍රිජ්හි පිහිටි තම නිවසේදී බදාදා (මාර්තු 14) උදෑසන අවසන් හුස්ම හෙලූ බව ඔහුගේ පවුලේ සාමාජිකයෝ පැවසූහ. "}, {"headline": "ශවිනි ප්‍රනාන්දු: ඉරණමට අභියෝග කළ ලාංකික \"වොන්ඩ වුමන්\"", "date": "2019 අප්‍රේල් 4", "news": "\"ඒ 2015 වසරේ සැප්තැම්බර් මාසේ දවසක් මම යහළුවෙක් එක්ක විල්පත්තුවේ ගියා. ටිකක් දුරක් ඇවිදින කොට යහළුවා කිව්වා මගේ මුහුණ නිල් පාට වෙලා කියලා. මම කිව්වා වීස් එක නිසා වෙන්න ඇති කියලා. මගේ මිතුරා පයිලට් කෙනෙක්. එයා කිව්වා මෙහෙම වෙන්නේ මොළයට ඔක්ෂිජන් සැපයුම මදි වෙන නිසා කියලා.\" මෙසේ බීබීසී සිංහල සේවය හා පැවසු ඇයගේ නම ශවිනි ප්‍රනාන්දු. වයස අවුරුදු 36ක් වන ශවිනි නුවර වත්තේගම පදිංචිකාරියකි.  මේ දිනවල ඇමෙරිකාවේ ජීවත්වන ඇය, ඇමෙරිකානු වෛද්‍යවරුන් විසින් හඳුන්වන්නේ වොන්ඩ(ර්) වුමන් (Wonder Woman) නමිනි. ඒ, ඇය තම දෛවයට මෙන්ම වෛද්‍ය විද්‍යාවට ද අභියෝග කළ දිරිය කාන්තාවක් බැවිණි. විල්පත්තුවේදී අසනීප වූ ශවිනි නැවත සිය නිවසට පැමිණි පසු දෙමව්පියන් සමග නුවර ප්‍රධාන වෛද්‍යවරයෙක් හමුවී තිබේ.  \"වෛද්‍ය වාර්තා බැලීමෙන් අනතුරුව ඔහු මාව යොමු කළා කොළඹ වෛද්‍යවරයෙක් වෙත. මම ලංකා හොස්පිටල් එකට ඇඩ්මිට් වුණා. එහිදී මගේ හෘදය සහ පෙනහලු පරීක්ෂා කරලා වෛද්‍යවරයා කිව්වා මගේ හදවතේ සිදුරක් කියලා.\" \"එසේම ඔහු කිව්වා මට තව ජීවත් වෙන්න පුළුවන් අවුරුදු දෙකයි කියලා\" ශවිනි පැවසීය. \"වෙනත් රටකට ගොස් පරීක්ෂා කර බලන්නද කියා විමසු විට එම වෛද්‍යවරයාට තරහ ගියා. ඔහු කිව්වේ කොහේ ගියත් මගේ තත්ත්වය වෙනස් වෙන්නේ නැහැ කියලයි.\" \"මට දුක හිතුනා. තරහකුත් ආවා. 'හොඳයි ඩොක්ටර් මම අවුරුදු දෙකකින් ඇවිත් හායි කියන්නම් කියලා' මම මගේ කාමරයට ආවා,\" ශවිනි අතීතය මතක් කරමින් පැවසීය.  ශවිනි ගේ නැගණිය මේ වනවිට ඇමෙරිකාවේ වාසය කරයි. ඇයගේ බල කිරීම මත එක්සත් ජනපදයට ගොස් එහි ප්‍රධාන රෝහලක් වන ජෝන් හොප්කින්ස් (John Hopkins) රෝහලට ඇතුළත් වී පරීක්ෂණයකට සහභාගී වීමට ශවිනි තීරණය කළාය. \"මම ප්ලේන් එකේ ගියේ ඔක්ෂිජන් ළඟ තියාගෙන. ඇමෙරිකාවට ගිහිල්ලා දින කිහිපයකින් අවශ්‍ය ප්‍රතිකාර ගත්තා.\" එහිදී වෛද්‍ය මතය වුයේ ඇය අයිසන්මෙන්ජර් සින්ඩ්‍රෝම් (Eisenmenger's Syndrome) නම් දුර්ලභ රෝගී තත්ත්වයෙන් පෙළෙන බවය. උත්පත්තියේ සිට ඇතිවන හෘද රෝගී තත්ත්වයක් නිසා එය ඇතිවෙන බව වෛද්‍යවරු තමාට පැවසු බව ඇය පැවසීය. එහිදී හෘදය වස්තුවේ ඇතිවන අධික පීඩනය හේතුවෙන් පෙනහලුවලට සහ හෘදය වස්තුවට හානි වීමෙන් එම රෝගී තත්ත්ත්වය ඇතිවන ආකාරය ගැන වෛද්‍යවරු ශවිනි ට හෙළිකර තිබේ. \"මට අවුරුදු 33ක් වෙනකම් ලංකාවේ මොනම වෛද්‍යවරයෙකුටවත් මගේ තත්ත්වය සොයා ගන්න බැරි වුණා. මගේ අම්මයි තාත්තයි මාව නොපෙන්වපු විශේෂඥ වෛද්‍යවරයෙක් නෑ. ඔවුන් හැමවිටම කිව්වේ මට වීස් එක කියලා\" ඇමෙරිකාවට යෑමෙන් පසු ජෝන් හොප්කින්ස් රෝහලේ වෛද්‍යවරුන්ගේ අධීක්ෂණය යටතේ ඇය සති 6ක් පමණ ප්‍රතිකාර ලැබීය. \"මට මුලදී අඩි 300 - 400ක් වත් ඇවිදින්න අමාරුයි. හරියට මහන්සිය දැනෙනවා. නමුත් දැන් මට අඩි 2,000ක් විතර ඇවිදින්න පුළුවන්\" ඇය ඇමෙරිකාවට යෑමට පෙර බ්‍රිතාන්‍යයේ පෝට්ස්මත් (Portsmouth) විශ්වවිද්‍යාලයේ පරිගණක ඉංජිනේරු උපාධිය හදාරා ඇති අතර ඉන්පසුව ඔස්ට්‍රේලියාවේ එඩිත් කැවොන් (Edith Cowan) විශ්වවිද්‍යාලයේ පශ්චාත් උපාධියක් ද හදාරා තිබේ. තම රෝගී තත්ත්වය නිසා ඇමෙරිකාවට පැමිණි ශවිනි නිකරුණේ කාලය ගත කිරීමට අකමැති වුවාය. ඒ අනුව ඇය ජෝර්ජ්ටවුන් විශ්වවිද්‍යාලයට ඇතුළු වී සන්නිවේදනය, සංස්කෘතිය සහ තාක්ෂණය යන විෂයයන් යටතේ පශ්චාත් උපාධියක් හැදෑරීමට තීරණය කළාය. \"මම එම විශ්වවිද්‍යාලයට යෑමට තීරණය කළේ මට අවශ්‍ය ආකාරයට විෂය මාලාව සාදා දීමට ඔවුන් එකඟ වූ නිසා,\" බව ඇය පැවසීය. දිනක් ඇය විශ්වවිද්‍යාලයේ සිටින විට ඇයගේ මුහුණ ප්‍රදේශය නිල් පාටවනු මිතුරන් දැක ඇත. එසේ වන්නේ මොළයට ඔක්ෂිජන් ගමනා ගමනය අඩුවීම නිසා බව ශවිනි දනී. \"ඇත්තෙන්ම මගේ හදවතේ ක්‍රියාකාරීත්වය නැවතුනා. මම දන්නවා මට විනාඩි තුනක් තියෙනවා මොළයට වෙන හානිය වළක්වා ගැනීමට. මගේ පපුවට මම ම හයියෙන් ගහගත්තා. එතකොට තත්ත්වය ප්‍රකෘති වුණා,\" තම බියකරු අත්දැකීමක් හෙළිදරව් කරමින් ඇය කීවේය.   ඉන්පසු ඇය විශ්වවිද්‍යාලයට හෝ වෙනත් ඕනෑම ස්ථානයකට යන්නේ ඔක්ෂිජන් ටැංකියක් ද අතේ දරා ගෙනය.  මේ ගැන දිගින් දිගටම කල්පනා කරමින් සිටින විට ඇයට අපුරු අදහසක් පහළ වී තිබේ. එනම් තම හෘදය වස්තුවට ඔක්ෂිජන් සැපයුම අඩු වූ විට එය තමාට ඇඟවීමට යම් උපකරණයක් නිපදවිය යුතු බවය. \"මම මේ ගැන මගේ වෛද්‍යවරයාට විහිලුවට වගේ කිව්වා. එක වෙන කෙනෙක් නිර්මාණය කිරීමට පෙර එය කරන ලෙස ඔහු මට උපදෙස් දුන්නා,\" ශවිනි පැවසුවා.       'OxiWear' නම් උපකරණය එහි ප්‍රථිඵලයකි. එහි පේටන්ට් බලයද ඇයට හිමිය.  \"මම මෘදුකාංග ඉංජිනේරුවරයෙක් නිසා මට මෙම නිර්මාණය කිරීම පහසු වුණා\" ඒ අනුව 2018 වසර නිමවීමට පෙර එම උපකරණයේ ආදර්ශකයක් (prototype) නිර්මාණය කිරීමට ඇය සමත් වුවාය. එම උපකරණය රෝගී පුද්ගලයාගේ කණකට සවිකර කර එමගින් නිකුත් කෙරෙන පණිවුඩ එම පුද්ගලයාගේ ජංගම දුරකථනය හා සම්බන්ධ වේ. \"යම් අවස්ථාවක මගේ ඔක්ෂිජන් ප්‍රමාණය අඩුවෙලා හදවතේ ක්‍රිකාරීත්වය නැවතුනොත් මගේ ජංගම දුරකථනය හරහා 911 එකට පණිවුඩයක් නිකුත් වෙනවා\" තමා නිර්මාණය කළ උපකරණයේ ක්‍රියාකාරිත්වය විස්තර කරමින් ශවිනි පැවසුවාය. ශවිනි තම නිර්මාණය කර ඇත්තේ කෑම කාමරයේදීය. ඉන්පසු විශ්වවිද්‍යාලයේ උනන්දු කිරීම මත ඇය තම නිර්මාණය නව නිර්මාණකරුවන් සඳහා පැවැත්වෙන \"Bark Tank\" නම් තරගාවලියට ඉදිරිපත් කර තිබේ. එය ජයග්‍රහණය කිරීම නිසා ඇයට ඩොලර් 35,000ක් ලැබිණි.   එපමණක් නොව පසුගිය සතියේ ජෝර්ජ්ටවුන් විශ්වවිද්‍යාලය මගින් 2018/2019 වසර සඳහා හොඳම පශ්චාත් උපාධි අපේක්ෂකයා ලෙස ඇයව තෝරාගෙන තිබේ.  කෙසේ වුවත් තව අවුරුදු කිහිපයකින් ශවිනිට හෘද වස්තුව සහ පෙනහලු බද්ධ කළ යුතු බව නිර්දේශ කර තිබේ. ඒ සඳහා ඇමෙරිකානු ඩොලර් මිලියනයක් අවශ්‍ය වන බව ඇස්තමේන්තු කර ඇත.  \"මම මේ මුදල සොයන්න ඇවිදින්න පටන් ගත්තා. මේ වෙනකොට ඩොලර් ලක්ෂ හතරකට වැඩිය එකතු වෙලා තිබෙනවා. සමහරු දැන් මට විහිලු කරන්නේ 'One million dollar woman' කියලා\" නමුත් එවැනි අවයව බද්ධ කිරීමකට පසු කෙනෙකුට ජීවත් විය හැක්කේ උපරිමව වසර 5ක් බව වෛද්‍යවරුන් ඇයට පවසා තිබේ. ඒ රෝගියාගේ ප්‍රතිශක්ති හැකියාව අවම තත්ත්වයකට පත්කරන බැවිණි. \"මේ දිනවල ත්‍රිමාණ පෙනහලු (3D printed) නිර්මාණය සඳහා පරීක්ෂණ පැවැත්වෙනවා. එමගින් ප්‍රතිකාර කරන විට රෝගියාගේ ප්‍රතිශක්ති හැකියාවට සිදුවන බලපෑම අවමයි\" තව වසර කිහිපයකින් එම පරීක්ෂණ සාර්ථක වීමට ඉඩ තිබෙන බව වෛද්‍යවරු ශවිනිට පවසා තිබේ. \"මම තව අවුරුදු කිහිපයක් කොහොම හරි අල්ලා ගෙන ඉන්නවා\" යනුවෙන් බීබීසී සිංහල සේවය සමග ඇය වැඩිදුරටත් පැවසීය.     කියවන්න: "}, {"headline": "නත්තල: 'මුස්ලිම් ජේසුස්' සිහි කරන සමය", "date": "2018 දෙසැම්බර් 24", "news": "\"ඔබ කොහොමද තුර්කියේ නත්තල සමරන්නේ?\" නත්තල උත්කර්ෂවත් ලෙස සමරන රටකට ගිය විට නොවරදවා අසන්නට ලැබෙන ප්‍රශ්නයකි. ඔබ නත්තල සාමාන්‍ය දිනයක් ලෙස පැවසුවහොත් ඔවුන් පුදුමය පළ කරනු ඇත. එය යුදෙව්, හින්දු හෝ මුස්ලිම් දින දර්ශනවලට අනුව නිවාඩු දිනයක් ද නොවේ. නමුත්, විශ්මය දනවන තොරතුරු නැතුවා නොවේ. ඉස්ලාම් දහමට අනුව ඔවුන් ජේසුස් ක්‍රිස්තුන්වහන්සේගේ උපන් දිනය සමරන්නේ නැතිමුත් ක්‍රිස්තුන්වහන්සේ පුජනීයත්වයෙන් වන්දනා කරයි. තමන්ගේ ආගමික විශ්වාසයේ කොටසක් ලෙස ක්‍රිස්තියානි දහමේ නායකයාට මුස්ලිම්වරු මහත් ගෞරවයක් දක්වති. නබිනායකතුමන් අනුව යමින්, ජේසුස් වහන්සේ වඩාත් වන්දනාමානයට ලක්වන පුද්ගලයන්ගෙන් කෙනෙක් ලෙස කුරානය සලකයි. කෙසේවුවත් ජේසුස් වහන්සේ, එසේත් නැත්නම්, අරාබි භාෂාවෙන් හඳුන්වන 'ඊසා' පිළිබඳ, නබි නායකතුමන් ගැන සඳහන් වන වාර ගණනට වඩා වැඩි වාරයක් කුරානයේ සඳහන් වී තිබේ. තවදුරටත්, මෙම පූජනීය ග්‍රන්ථයේ එක් කාන්තාවක් ගැන පමණක් නමින් හඳුන්වා දී ඇත.  ඇය කන්‍යා මරියතුමිය වන අතර, අරාබි භාෂාවෙන් මරියම් ලෙස හදුන්වයි. කුරානයේ සම්පුර්ණ පරිච්ඡේදයක් කන්‍යා මරියතුමිය වෙනුවෙන් වෙන්කර ඇත. නමුත්, ඉස්ලාම් උත්පත්ති කතාවේ ජෝසෆ් හෝ අනාවැකිකරුවන් පිළිබඳ සඳහනක් නැත. කුරානයට අනුව, මේරි දරුවා බිහි කර ඇත්තේ වියළි කාන්තාරයක් මධ්‍යයේ මැරුණු ඉඳි ගසක් යට තනිවමය.  එහි වැඩිදුරටත් සඳහන් වන්නේ එහිදී ඇයට ආහාරයට ගැනීම පිණිස ඉදුණු රට ඉඳි  කඩා වැටී ඇති අතර, පය පාමුලින් දිය උල්පතක් ද මතු වී තිබේ.  දරුවා සමග සිටි අවිවාහක කාන්තාවගේ සිල්වත් භාවය පිළිබඳ ප්‍රශ්න කිරීමකට ලක්වූ අතර අලුත උපන් ජේසු බිලිඳා දෙවියන් ලෙස කතා කිරීමට පටන් ගත්තේය. ජේසුස් වහන්සේ පිළිබඳ සඳහන් කරද්දී \"සාමය ඔහු සමග පවතීවා\" යනුවෙන් යාඥා කිරීමට මුස්ලිම්වරු කටයුතු සිටිති. ඉස්ලාමීය විශ්වාස අනුව, විනිශ්චයට භාජනය වන දිනයේ මිහිමත යුක්තිය ඇති කිරීමට මුලින්ම පැමිණෙන්නේ ජේසුස් වහන්සේය.  කෙසේවෙතත්, මුස්ලිම් සාහිත්‍යය මෙහිදී කුරානය අභිබවා යන්නේය.  සුෆී දාර්ශනිකයෙක් වූ අල්-ගසාලි (Al-Ghazali) ඔහු \"ආත්මයේ ශාන්තුවරයා\" ලෙස හඳුන්වයි.  ඉබ්න් ඇරබි, ජේසුස් වහන්සේ හඳුන්වා ඇත්තේ, \"සාන්තුවරයන්ගේ මුද්‍රාව\" ලෙසිනි. 'ඊසා' ලෙස නම් කළ දරුවන් ද, මරිය මව්තුමිය සිහි කරමින් 'මරියම්' ලෙස නම් කළ දැරියන් ද මුස්ලිම් සමාජය පුරා හමුවේ. 7 වන සියවසේ ඉස්ලාම් දහම ආරම්භ වන විට ක්‍රිස්තියානි දහම මැද පෙරදිග හොඳින් තහවුරු වී තිබුණි. ඉස්ලාම් දහමෙන් ජේසුස් ක්‍රිස්තුන්වහන්සේ පූජනියත්වයෙන් සැලකුවද, කතෝලික පල්ලිය සැම විටම ඊට කෘතවේදී නොවීය.  15 වෙනි සියවසයේ ඉතාලියේ බොලොග්නා නගරයේ ඉදිවූ 'San Petronio' පල්ලියේ ඇති සුප්‍රකට බිතු සිතුවමක අපායේදී යක්‍ෂයන් විසින් වද දෙන මුස්ලිම් සාන්තුවරයෙක් නිර්මාණය කර තිබේ. යුරෝපය පුරා නිර්මාණය වූ කළා කෘති තුළ මේ අන්දමේ නින්දා කිරීම් හමුවේ. එනමුත් වර්තමාන කතෝලික පල්ලිය මෙලෙස අවඥා සහගතව නොබලයි. "}, {"headline": null, "date": null, "news": "ඔවුන් වෙත ඇවිද ගිය කෝලි, හිටපු ඔස්ට්‍රේලියානු නායකයාට අත්පුඩි ගසා ඔහුව ධෛර්යවත් කරන ලෙස ඔවුන්ගෙන් ඉල්ලා සිටියේය. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. 'විවාහය' යනු විරුද්ධ ලිංගිකයන් දෙදෙනෙකු එක් වීමක්ය යන්න බොහෝදෙනා අතර මුල්බැස ගෙන ඇති අදහසයි. \"මම අන්තර්ජාලයෙන් ටිකට් පතේ අංක පරීක්ෂා කළ විට තමයි මේ ගැන දැනගත්තේ. මම හිතුව කවදාහරි ඒ අංක සේරම එකට දකියි කියලා. මම අත්හැරියේ නැහැ!\" ඕස්ට්‍රේලියානු අග්‍රාමාත්‍ය ස්කොට් මොරිසන්ට බිත්තරයකින් පහර දී තිබේ. මෙම ප්‍රහාරයට ඔහු ලක් වූයේ, එරට මහ මැතිවරණය වෙනුවෙන් ප්‍රචාරක ව්‍යාපෘති ක්‍රියාත්මක වෙමින් පවතින පරිසරයක් තුළය. 1972 වසරේදී සිහසුනේ නිල හිමිකරු බවට පත් ඔහු දැන් දසවෙනි රාමා නොඑසේනම් චක්‍රී රජ පෙළපතේ දසවෙනි රජු වේ. ආරක්ෂක අංශ ඇතුළු බොහෝ දෙනෙක් දිවා රාත්‍රී වෙහෙසෙමින් ප්‍රහාර එල්ල වූ ස්ථාන නැවත ගොඩනැගීමට ක්‍රියා කරන ආකාරය කැමරා කාචයේ මෙසේ සටහන් වී තිබිණි. පාස්කු ඉරිදා ප්‍රහාරවලින් දරුවන් 45 දෙනෙක් පමණ මිය ගොස් තිබෙන බව යුනිසෙෆ් ආයතනය පවසයි. 'ඇනා එලිසබෙත්' නමැති නෞකාවේ සේවකයින්ගේ තත්ත්වය අනාරක්ෂිත බවට පැමිණිලි ලැබුණු බව ජාත්‍යන්තර ප්‍රවාහන සේවක සම්මේලනය පවසයි. ජාතිවාදී දක්ෂිණාංශික මතවාදය මුලිනුපුටා දැමීම සඳහා ගෝලීය සටනක අවශ්‍යතාව නවසීලන්තයේ අගමැතිනිය ජසින්ඩා ආඩන් අවධාරණය කරයි. \"මම දුවගෙන ගියේ හැංගෙන්න හිතාගෙන. ඒත් මං ගිය ලේන් එකේ තිබුණේ ඩෙඩ් එන්ඩ් එකක්. හැංගෙන්න තැනක් තිබුණෙත් නෑ. ඊට පස්සේ ආපහු දුවගෙන මේන් රෝඩ් එකට ආවා.\" \"ප්‍රහාරයෙන් වැඩි ම බලපෑමක් සංක්‍රමණික වැසියන්ට සිදුව ඇති අතර නවසීලන්තය ඔවුන්ගේ නිවහන වන\" බව අග්‍රාමාත්‍ය ජසින්ඩා ආඩර්න් සඳහන් කර තිබුණි. ඉතියෝපියානු ගුවන් අනතුර සම්බන්ධයෙන් අනාවරණය වී ඇති සාක්ෂි සැලකිල්ලට ගෙන ලොව පුරා භාවිත වන සියලු බෝයිං 737 මැක්ස් ගුවන් යානා අත්හිටුවීමට නිෂ්පාදක සමාගම තීරණය කරයි. බෝයිං 737 මැක්ස් ගුවන් යානා භාවිතය අත්හිටුවීමට තවත් රටවල් කිහිපයක් තීරණය කිරීම නිසා ගුවන් ගමන්වලට බලපෑම් එල්ල වනු ඇතැයි විශ්ලේෂකයෝ අනතුරු අඟවති. ශ්‍රී ලාංකිකයින් මෙන්ම ලාංකික උරුමය සහිතවූවන්ගෙන් ලැබෙන සහය ගෞරවයෙන් සලකන යසෝදායි, \"මගේ ශ්‍රී ලාංකික උරුමය මට ඉතාමත් වැදගත්.\" යැයි බීබීසී සිංහල සේවයට පැවසුවාය. එම මත්ස්‍ය විශේෂය සාමාන්‍ය මාළුන්ට වඩා වෙනස් වන්නේ, පිහිනීමට වඩා මුහුදු පතුලේ ඇවිද යාමට ද ඔවුන් කැමැත්තක් දක්වන හෙයිනි. රැකවරණ පතා පැමිණ ඔස්ට්‍රේලියාව විසින් පැසිෆික් සාගරයේ පිහිටි දූපතක වසර ගණනාවක් රඳවනු ලැබ සිටින මාධ්‍යවේදියෙකුට එරට ඉහළ ම සාහිත්‍ය ත්‍යාගය හිමි වේ. බහරේන් ජාතික පාපන්දු ක්‍රීඩකයෙකු වන හකීම් අල් අරායිබි නිදහස් කරන ලෙස තායි රජයට බලපෑම් කරන ලෙස ඔහුගේ බිරිඳ ලෝක නායකයින්ගෙන් ඉල්ලා සිටී. නීති විරෝධී සංක්‍රමණිකයන්ට වැට බැඳීම පිණිස ශ්‍රී ලංකාවේ සමුද්‍රාරක්ෂක සේවා කළ කාර්ය භාරය අගය කිරීමට ලක් කරන ලද බව ඔස්ට්‍රේලියාව පවසයි. ඔස්ට්‍රේලියාවේ සෑම කාන්තාවන් තුන් දෙනෙකුගෙන් එක් අයෙකු ශාරීරික ප්‍රචණ්ඩත්වයට ලක්වන අතර සෑම කාන්තාවන් පස් දෙනෙකුගෙන් එක් අයෙකු ලිංගික ප්‍රචණ්ඩත්වයට මුහුණ දෙන බව හෙළි වී තිබේ. "}, {"headline": "ශ්‍රී ලංකාවේ රැකියාවල නිරත විදේශිකයෝ: චීන සහ ඉන්දීය ජාතිකයන් 20,000ක්, \"තවත් ගේන්න ඕනේ\"", "date": "2019 පෙබරවාරි 25", "news": "මේ දිනවල කොළඹ ගාලු මුවදොර අවට ප්‍රදේශය එක ම වැඩබිමක් ලෙස හැඳින්විය හැකිය. ඒ, එම ප්‍රදේශය අවට සිදුවන විවිධ මහා පරිමාණයේ ඉදිකිරීම් හේතුවෙනි. උදෑසන සහ සවස් කාලයේ සිය ගණන් චීන ජාතිකයන් බස් රථවලින් මෙම වැඩ බිම් කරා පැමිණෙන ආකාරය එම ප්‍රදේශයේ සුලභ දසුනකි. චීන ජාතිකයන් දෙස සැමගේ අවධානය යොමු වුව ද, මෙම ප්‍රදේශයේ කම්කරුවන් ලෙස කටයුතු කරන ඉන්දීය සහ බංගලාදේශ ජාතිකයන් ද සිය ගණනක් සිටිති.  පෙනුමෙන් ශ්‍රී ලාංකිකයන්ට බෙහෙවින් සමාන නිසා ඔවුන් ගැන එතරම් අවධානයක් යොමු නොවේ.  \"චීන්නු පිරිලා අයියේ, මෙහෙම ගියොත් අපේ රටේ කෙනෙක්ට රස්සාවක් වත් නැති වෙයි,\" ගාලු මුවදොර ප්‍රදේශයේ ත්‍රීවීල් රථ රියැදුරෙකු චීන ජාතිකයන් ගැන විමසීමේදී දැක්වූයේ එවන් අදහසකි.  ශ්‍රී ලංකාවේ වැඩියෙන් ම රැකියාවල නිරත විදේශිකයින් වන්නේ, චීන ජාතිකයන් බව සාමාන්‍යයෙන් රට තුළ ඇති මතය වුවත්, ශ්‍රී ලංකා ආගමන විගමන දෙපාර්තමේන්තුවේ නිල සංඛ්‍යා ලේඛන අනුව ශ්‍රී ලංකාවේ වැඩියෙන් ම රැකියාවල නිරත වන්නේ ඉන්දීය ජාතිකයන්ය. එසේම ලක්ෂයකට අධික විදේශිකයන් ශ්‍රී ලංකාවේ රැකියාවල නිරත වන බවට විවිධ මත පළ වුවත් ශ්‍රී ලංකා ආගමන විගමන දෙපාර්තමේන්තුව පවසන පරිදි ශ්‍රී ලංකාවේ මේවන විට රැකියාවල නියැළී සිටින්නේ, රටවල් 23ක පුද්ගලයන් 26,434 දෙනෙකු පමණි.  මෙම නිල සංඛ්‍යා ලේඛනවලට වඩා නීති විරෝධීව ශ්‍රී ලංකාවේ සිටිමින් රැකියා කරන පිරිස් ඇති බවට හොඳ ම සාක්ෂිය වන්නේ, ආගමන විගමන දෙපාර්තමේන්තුව විසින් ම සිදුකරනු ලබන වැටලීම්වල තොරතුරු මගිනි.  ඉකුත් පෙබරවාරි 2 වන දා මතුගම ප්‍රදේශයේ කර්මාන්ත ශාලාවක සංචාරක වීසා මගින් ශ්‍රී ලංකාවට පැමිණ සේවය කරමින් සිටි ඉන්දීය ජාතිකයන් 49 දෙනෙකු අත්අඩංගුවට ගත් අතර ඊට පෙර සතියේ ඉංගිරිය ප්‍රදේශයේ ද කර්මාන්ත ශාලාවල එලෙස සේවය කරමින් සිටි 25 දෙනෙක් අත්අඩංගුවට ගනු ලැබූහ. ආගමන විගමන වීසා පාලක චමින්ද හෙට්ටිආරච්චි බීබීසි සිංහල සේවයට පැවසුවේ, නිරන්තරයෙන් තම දෙපාර්තමේන්තුවේ වැටලීම් අංශය විසින් නීති විරෝධිව රැකියාවල නියැළෙන විදේශිකයන් අත්අඩංගුවට ගෙන රටින් පිටුවහල් කරනු ලබන බවය.  කෙසේ නමුත්, ලක්ෂයකට  අධික විදේශිකයන් ශ්‍රී ලංකාවේ රැකියාවල නිරත වන බවට මාධ්‍යවල නිතර පළ වන මතය තම දෙපාර්තමේන්තුව ප්‍රතික්ෂේප කරන බවත් ඔහු පැවසීය. පෞද්ගලික අංශයේ රැකියාවක් සඳහා වීසා ලබා ගැනීමට අදාළ ශ්‍රී ලංකා සමාගම ශ්‍රී ලංකාවේ එම සමාගමේ විෂය පථයට අදාළ අමාත්‍යංශ හරහා අවසර ගැනීම ද සිදුවිය යුතුය. බොහෝ විට එම අවසරය ලබා දෙන්නේ එම ක්ෂේත්‍රයේ ශ්‍රී ලාංකිකයන්ගේ හිඟයක් ඇති නම් පමණි.  දැනට ශ්‍රී ලංකාවේ සිටින බහුතරයක් විදේශිකයන් පැමිණ සිටින්නේ, ඉදිකිරීම් ක්ෂේත්‍රයේ රැකියා සඳහාය. \"මට ලංකාවේ රුපියල් 40,000 විතර ලැබෙනවා. ඊට අමතරව කෑමබීමයි ඉන්න තැනක් දීලා තියෙනවා,\" කොළඹ කොටුව ප්‍රදේශයේ ඉදිවෙන ඉන්දීය හෝටල් ව්‍යාපෘතියක සේවය කරන ඉන්දීය ජාතිකයෙකු බීබීසි සිංහල සේවයට කියා සිටියේය.  \"වැඩ අමාරුයි තමයි, පැය 12ක් වැඩ. ඉරිදා විතරයි නිවාඩු ඒකත් සමහර සතිවල නැහැ, මොනව කරන්න ද මේ සල්ලි ටික තමයි ගෙදර යවන්නේ,\" ඔහු කියා සිටියේය.  මෙම ඉන්දීය ජාතිකයා සමග වැඩ බිමේ සිටි රණසිංහ ලෙස තමන් හැඳින්වූ ශ්‍රී ලාංකික කාර්මික ශිල්පියෙකු පැවසුවේ, කම්කරුවන් ලෙස මෙම ඉන්දීය ජාතිකයන් ගෙන්වා ගැනීම ශ්‍රී ලාංකික සේවකයන් යොදා ගැනීමට වඩා වාසිදායක බවය. \"මේ අය නිවාඩු ගන්නේ නැහැ, වෙලාවට වැඩට ගේනවා, ඊට පස්සේ ඉන්න තැනට ගිහින් දානවා. පැය 12ක් වුණත් ඔහේ වැඩ කරනවා. අපේ අය ආවොත් නිවාඩු ඉඳල වෙලාවට වැඩට එන එකේ ඉඳල ප්‍රශ්න. අනික ගමට ගියොත් එන්නේ සතියකින්. මේ ප්‍රශ්න මෙතන නැහැ ඒකයි මේ ආයතන ඒ රටවල කට්ටිය ම ගේන්නේ,\" ඔහු සඳහන් කළේය.  මෙවැනි වැඩ බිම් සඳහා ශ්‍රී ලංකික කම්කරුවන් සපයන නියෝජිත ආයතනයක් පවත්වාගෙන යන මොහමඩ් රිනොස් බීබීසි සිංහල සේවයට පැවසුවේ, ශ්‍රී ලාංකික කම්කරුවන්ගේ ගැටලු ඇති බව තමන් පිළිගන්නා අතර ඊට විසඳුමක් ලෙස දිගින් දිගට ම විදේශවලින් කම්කරුවන් ආනයනය කිරීම නිසි විසඳුමක් නොවන බවය. \"පිළිගන්නවා අපේ අයගේ නිවාඩු, වැඩ කරන වෙලාව වගේ දේවල්වල ප්‍රශ්න තියෙනවා, නමුත් ඒකට විසඳුම මේ කිසි ම ක්‍රමවේදයක් නැතුව, කම්කරු නීති නැතුව පිටරටින් ගේන එක නෙවෙයි. දවසකට පැය 12ක් - 14ක් වහල්ලු වගේ මේ අයගෙන් වැඩ ගන්නවා. අපේ අය ඉතින් ඒකට එකඟ වෙන්නේ නැහැ. \"අපේ කම්කරුවන්ට මේ තැන්වල රැකියා නැත්තේ ඒකයි. මම දන්නවා මේ ෂැන්ග්‍රිලා හෝටල් ව්‍යාපෘතියේ වැඩ කරපු කම්කරුවෝ දැන් ත්‍රීවිල් දුවනවා. මෙතන හම්බ වෙන්නේ වැඩි ම වුණොත් දවසකට රුපියල් 1,500ක් විතර ඒක ලේසියෙන් ත්‍රිවිල් දුවලා හම්බ කරනවා.\"  කම්කරුවන් සූරාකෑම වෙනුවට නිසි ක්‍රමවේදයකට මේ තැන්වල රැකියා ලබා දුනහොත් ශ්‍රී ලාංකිකයන් මේ රැකියාවලට යොමු වනු ඇති බව මොහමඩ් රිනොස් කියා සිටියේය.  \"චීන ජාතිකයන් ගත්ත ම ඔවුන් කෑම එකේ ඉඳල ගොඩක් ඒ රටෙන් ගේන්නේ. ඉතින් අපේ රටේ ආර්ථිකයට මේගොල්ලෝ මෙහෙ ඉන්න එකෙන් වැඩක් වෙනව ද කියන එක ප්‍රශ්නයක්,\" ඔහු කියා සිටියේය.  මේ අතර, ජාතික ප්‍රතිපත්ති අධ්‍යයන ආයතනයේ මෙම විෂය සම්බන්ධ පර්යේෂිකාවක ලෙස කටයුතු කරන බිලීෂා වීරරත්න බීබීසි සිංහල සේවයට පැවසුවේ, ශ්‍රී ලාංකිකයන් රට තුළ කම්කරු වැනි ක්ෂේත්‍රවල රැකියාවල නිරත වීමට දක්වන අඩු කැමැත්ත ද විදේශිකයන් එවැනි රැකියාවලට ගෙන ඒමට හේතු වී ඇති බවය.  \"ශ්‍රී ලංකාවේ ප්‍රධාන වශයෙන් ශ්‍රමිකයන්ගේ අඩුවක් තියෙනවා, කෙනෙක්ට කියන්න පුළුවන් රැකියා විරහිත අය ලංකාවේ ගොඩක් ඉන්නවා කියලා, නමුත් ප්‍රශ්නේ ඔවුන් ඉල්ලන රැකියා සහ මෙම තිබෙන රැකියා අතර තිබෙන නොගැළපීම,\" ඇය පැවසීය. \"අනික් කාරණය තමයි ශ්‍රී ලංකාවේ කෙනෙක් ගෘහ සේවය හෝ ඉදිකිරීම් ක්ෂේත්‍රයේ කම්කරු රැකියාවක් ශ්‍රී ලංකාවේ කරන්න අකමැති වුණාට ඔවුන් ඒක පිටරට කරන්න කැමැත්තක් දක්වනවා, විශේෂයෙන් ම පවුල් පසුබිම, සංස්කෘතික ගැටලු එයට හේතු වෙන්න පුළුවන්.\" බොහෝ විට ශ්‍රී ලංකාවේ රැකියා කරන ඉන්දීය, බංගලාදේශ සහ චීන ජාතිකයන් ලබන්නේ ඉතා අඩු වැටුපකි. එවැනි අඩු වැටුපකට රැකියා කිරීමට ඔවුන් ශ්‍රී ලංකාවට පැමිණීමට හේතු කවරේ දැයි විමසු විට ඇය කියා සිටියේ, ඔවුන්ට තමන්ගේ රටවල ඊටත් වඩා අඩු පඩියක් හිමි වීම ඊට හේතුව විය හැකි බවය. \"හැම දෙයක් ම සාපේක්ෂව බලන්න ඕනේ, ඉන්දියාවේ කෙනෙක්ට ඒ රටේ ශ්‍රී ලංකාවේ මුදල් රුපියල් 300ක් නම් ලැබෙන්නේ, ඔහු දිනකට රුපියල් 600 පඩියට මෙහෙ එනවා, ශ්‍රී ලාංකිකයන් ඒ පඩියට වැඩ කරන්න සූදානම් නැහැ. මොක ද සාමානයෙන් ඔහුට දිනකට ඊට වඩා වැඩි වැටුපක් ඕනෑ ම ක්ෂේත්‍රයක හිමි වෙනවා.\" කර්මාන්ත හා වාණිජ කටයුතු නියෝජ්‍ය අමාත්‍ය බුද්ධික පතිරණ පවසන්නේ, කර්මාන්ත පවත්වාගෙන යාමට කම්කරුවන් නොමැති වීම දැඩි ගැටලුවක් බවට පත්ව ඇති බවය. \"ගොඩක් කර්මාන්තවලට අද කම්කරුවෝ නැහැ, දකුණු ආසියානු කලාපයේ අනෙක් රටවලට සාපේක්ෂව අපි ගෙවන්නේ ලොකු පඩියක්, හැබැයි එන්න අය නැහැ. ආවත් වැඩි වෙලාවක් වැඩ කරන්නේ නැහැ, වැඩ නොකර ඉන්නවා. ඒ නිසා කර්මාන්තකරුවෝ අපෙන් ඉල්ලලා තියෙනවා විශේෂයෙන් බංගලාදේශය වගේ රටවලින් ශ්‍රමිකයන් ගේන්න,\" ඔහු සඳහන් කළේය. \"ලංකාවෙන් හොයා ගන්න ම බැරි නම් අපි උනන්දු කරනවා එහෙම ගේන්න මොකද කර්මාන්තය පවත්වාගෙන යන්න කර්මාන්තකරුට සහාය දෙන්න ඕනේ.  අපි යෝජනා කරනවා බංගලාදේශයෙන් නැතුව අපිට විනාඩි 45කින් විතර ගුවනින් යන්න පුළුවන් ඉන්දියාවේ කේරළ වගේ ප්‍රදේශවලින් කම්කරුවන් ගේන්න. ඒ ගෙනාවා කියලා ඒගොල්ලන්ට කරන්න පුළුවන් ඒ වැඩේ විතරයි. මෙහෙ පදිංචි වෙන්න බැහැ. ආවා වැඩේ කරා, ඒ කාලෙට ගිවිසුම් ගත වුණා, ගියා,\" කර්මාන්ත හා වාණිජ කටයුතු නියෝජ්‍ය අමාත්‍ය බුද්ධික පතිරණ කියා සිටියේය.  මෙලෙස විදේශයන්ගෙන් රැකියා සඳහා පුද්ගලයන් විශාල වශයෙන් ගෙන ඒමට පෙර ඒ සඳහා නිසි ප්‍රතිපත්ති සකස් කළ යුතු බව ජාතික ප්‍රතිපත්ති අධ්‍යයන ආයතනයේ පර්යේෂිකා බිලීෂා වීරරත්න අවධාරණය කළාය.  \"දැනට මෙය එතරම් ගැටලුවක් වෙලා නැහැ. නමුත් අනාගතයේදී මෙම පිරිස වැඩි වීමේදී අපි අනිත් කරුණු ගැනත් සොයා බලන්න ඕනේ. ඔවුන් ඔවුන්ගේ සංස්කෘතිය මේ රට තුළට ගෙන ඒම සිදු වෙන්න පුළුවන්. කෑම බීම ඉඳලා ඔවුන්ගේ හැසිරීම දක්වා සියලු දේ රට තුළට එනවා. මේක ගැටලුවක් නොවෙන්න පුළුවන්. නමුත් එවැනි තත්ත්වයකට අපි සූදානම් විය යුතුයි. ඒ සඳහා නිසි ක්‍රමවේදයක් සකස් විය යුතුයි, නිසි මඟ පෙන්වීම් තිබිය යුතුයි,\" ඇය පැවසුවාය.  "}, {"headline": null, "date": null, "news": "රාජ්‍ය අංශයේ කාන්තා නිලධාරීන් සාරියකින් හෝ ඔසරියකින් සැරසිය යුතු බවට දන්වමින් නිකුත් කළ චක්‍රලේඛය දැඩි මතභේදයට තුඩු දී තිබේ. මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට එය සිදුකරන ආකාරය බලා සිටීමට සමහර අවස්ථාවල බල කර ඇතැයි වාර්තාවේ සඳහන් වෙයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. \"කාරක සභා ප්‍රශ්න කිරීම් එළිපිට සිදුවීමෙන් මිනිස්සුන්ට තොරතුරු වසන් වෙන්නේ නැහැ. වැරදි තොරතුරු සමාජගත වෙන්නේ නැහැ. නමුත් යම් සංවේදී බුද්ධි තොරතුරු පිටතට යෑම ඉතා භයානකයි.\" \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. අධිකරණයට අපහාස කළ බවට වරදකරු වූ ඥානසාර හිමිට වසර 19 ක සිරදඬුවමක් නියම කළ අභියාචනාධිකරණය එකී දඬුවම වසර 6 කින් ගෙවී යන ලෙස දඬුවම් නියම කළේය. ෆ්‍රැන්සිස් දේවගැතිවරයා රජයේ හමුදා දැඩි ලෙස විවේචනය කළ ද, එල්ටීටීඊ සාමාජිකයින් කළ කෲරකම් පිළිබඳව ඔහු මුනිවත රැකීය. පාස්කු ඉරිදා ප්‍රහාර වැළැක්වීමට සහ රටේ ආරක්ෂාව සහතික කිරීමට අපොහොසත් වීම සම්බන්ධයෙන් අගමැතිවරයා ඇතුළු බලධාරීන්ට එරෙහිව ශ්‍රේෂ්ඨාධිකරණයට පෙත්සමක්. \"දරුවාගේ ඇඟ පුරාම වෙඩි පාරවල්. මම කිරි දීලා හදපු දරුවා මටත් කලින් ගියා.... පුතා අහිමිවී දවස් හතරෙන් දුවත් අහිමි වුනා... දරුවෝ දෙන්නම වළ දැම්මේ වැල්ලේ...\" සරණාගතයින් රඳවා ඇති ස්ථානය වෙත යුද හමුදා ආරක්ෂාව යොදා ඇති අතර ඇතුළු වන මාර්ගය දෙපස හමුදාව රැකවල් ලා සිටී. \"ජායාරූප හෝ වීඩියෝ ගැනීමට අවසර නොමැත.\" යුද්ධය අවසන් වී දස වසරක් සපිරීම නිමිත්තෙන් සති අන්තයේදී කොළඹ අගනුවර සහ උතුරේ සැමරුම් උත්සව කිහිපයක් පැවැත්විණි. 'විවාහය' යනු විරුද්ධ ලිංගිකයන් දෙදෙනෙකු එක් වීමක්ය යන්න බොහෝදෙනා අතර මුල්බැස ගෙන ඇති අදහසයි. \"ප්‍රියයන්ගෙන් වෙන් වීම සමීපතමයින්ට විශාල දුකක් ඇති කරනවා. ඒ මානසික කම්පනය නිසා ජීවත්ව සිටින්නන් නොයෙක් ගැටලුවලට ලක් වෙනවා.\" මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. අමීන් ෆයාස් මීගමුව පොලිසියේ රැඳී සිටින සරණාගත තරුණයෙකි. ඔහු ශ්‍රී ලංකාවට පැමිණීමට පෙර විදුලි සංදේශ ඉංජිනේරුවරයෙකු වශයෙන් සේවය කර ඇත. මෙවැනි අනතුරුවලින් බොහෝ පිරිසක් ජීවිතක්ෂයට පත්ව තිබෙන්නේ අබලන් තත්ත්වයේ යාත්‍රා භාවිත කිරීම සහ යාත්‍රාවලට ඔරොත්තු නොදෙන තරම් පුද්ගලයින් නංවා ගැනීම හේතුවෙනි. පාකිස්තාන් උසාවියක් මගින් ඇයට මරණීය දණ්ඩනය නියම කරනු ලැබ තිබුණේ මොහොමඩ් නබිනායකතුමාට අවමන් කළ බවට එල්ල කෙරුණ චෝදනා සම්බන්ධයෙනි. \"විභාගය ලියන්න ඉන්න ලොකු පුතා මානසිකව ඇද වැටිලා. පොඩි අය අහනවා තාත්තා කෝ කියල. මට දෙන්න උත්තරයක් තිබුණේ නැහැ.\" "}, {"headline": null, "date": null, "news": "\"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. මියන්මාර් නිල රහස්‍ය පනත යටතේ ඉදිරිපත් කරන ලද චෝදනාවන්ට මාධ්‍යවේදීන් දෙදෙනා වරදකරුවන් යයි පසුගිය වසරේ සැප්තැම්බර් මාසයේ තීන්දු කෙරුණ අතර, ඒ අනුව ඔවුන්ට අවුරුදු හතක සිර දඬුවමක් නියම කර තිබුණි. මගේ මවට අත් වූ ඉරණම වෙනත් නිර්භීත මාධ්‍යවේදියෙකුට සිදු නොවී ඔවුන් ආරක්ෂිත බව සිතීමට මම කැමැත්තෙමි. පොලිසිය සහ කැරලිකරුවන් අතර ඇතිවූ ගැටුමක් අතරතුර සිදුවූ වෙඩිතැබීමකින් තුවාළ ලැබූ ලයිරා රෝහල්ගත කළද මිය ගියාය. 2000 වසරේ සිට 2015 වසර දක්වා මාධ්‍ය වෘත්තියේ යෙදීම නිසා, අපරාධවලට ගොදුරු වූ මාධ්‍යවේදීන්, සහ මාධ්‍ය ආයතන පිළිබඳ සිදුවීම් 30ක් තෝරාගෙන නිදහස් මාධ්‍ය ව්‍යාපාරය පුළුල් අධ්‍යයනයක් සිදු කර තිබේ. ලිංගික අපචාර චෝදනාවකට වැරදිකරු වී සිරගත වී සිටින ඉන්දීය ස්වාමිවරයෙකු ලෙස පෙනී සිටි පුද්ගලයෙකු 2002 වසරේදී මාධ්‍යවේදියෙකු ඝාතනය කළ බවට ද වැරදිකරු වෙයි. රජයට සහ පෞද්ගලික අංශයට අයත් මාධ්‍ය ආයතන දේශපාලනඥයන්ගේ හෝ ඒවායේ අයිතිකරුවන්ගේ දේශපාලන සහ ව්‍යාපාරික උවමනා මත හසුරුවන බවට චෝදනා එල්ල වෙමින් පවතී. බීබීසී මාධ්‍යවේදී අහමඩ් ෂාහ් ඝාතන සැකකරුවන් තිදෙනෙකු ඇෆ්ගනිස්තානයේ විශේෂ අධිකරණයක් විසින් වරදකරුවන් කරනු ලැබ ඇතැයි එරට නීතිපති කාර්යාලය පවසයි. මාධ්‍යවේදී ජමාල් කෂෝගිගේ ඝාතනයට සම්බන්ධ සැකකරුවන් බවට නම් කර ඇති සෞදි ජාතිකයින් තුර්කියට භාර දීම සෞදි අරාබි විදේශ අමාත්‍යවරයා ප්‍රතික්ෂේප කර තිබේ. \"ඔයාගේ ඇඳුම්වලින් ඕනෑවට වඩා උරහිස් පෙනෙනවා. තවත් ඇඟ වසා ගන්න ඕනෙ\" යනුවෙන් \"ආචාරශීලී\" පාර්ලිමේන්තු සේවකයෙකු පැවසූ බව මාධ්‍යවේදිනිය සඳහන් කරයි. පොලිස් අපරාධ පරීක්ෂණ දෙපාර්තමේන්තුවේ සමූහ මංකොල්ල විමර්ශන අංශයේ ස්ථානාධිපති, පොලිස් පරීක්‍ෂක නිශාන්ත සිල්වාට දී තිබූ හදිසි ස්ථාන මාරුව අවලංගු කර තිබේ. ජනාධිපතිවරයා මෑතක කළ ප්‍රකාශය මගින් ඔහු \"සමලිංගික භීතියෙන්\" පෙළෙන පුද්ගලයෙකු බව සිතිය හැකි යයි සමකාමී අයිතීන් වෙනුවෙන් පෙනී සිටින ක්‍රියාකාරීහු පවසති. ඇමෙරිකානු ජනාධිපති ඩොනල්ඩ් ට්‍රම්ප් සමග උණුසුම් වාදයක පැටළුණු සීඑන්එන් ප්‍රධාන වාර්තාකරුවෙකුගේ මාධ්‍ය අවසර පත්‍රය අත්හිටුවීමට ධවල මන්දිරය පියවර ගෙන තිබේ. ඇසිඩ් ප්‍රහාරයකට ලක්ව සිටි යුක්රේනයේ දූෂණ විරෝධී ප්‍රබල ක්‍රියාකාරිනියක් ජීවිතක්ෂයට පත්ව තිබේ. සති තුනකට ප්‍රථම ඝාතනය කළ ජමාල් කෂෝගිගේ මළ සිරුර සම්බන්ධයෙන් කිසිදු හෝඩුවාවක් මෙතෙක් හමුවී නොමැත. සෞදි රාජ්‍ය මාධ්‍යවල පළ වූයේ, සල්මාන් රජු සහ ඔටුන්න හිමි කුමරු රියාද්හිදී කෂෝගිගේ පුත්‍රයා වන සලාහ් (Salah) සහ පවුලේ සාමාජිකයින් සමග සාකච්ඡා කර ඇති බවය. වා ලෝන් සහ ක්යව් සෝ ඌ යන දෙදෙනා අත්අඩංගුවට පත්වූයේ පොලිස් නිලධාරීන් විසින් ඔවුන්ට සපයන ලද නිල ලේඛණ කිහිපයක් සමගිනි. රොබෝ හදන්න මග පෙන්වන මකුළුවෙක් ජගත් මාධ්‍ය නිදහස් දිනය නිමිත්තෙන් නිවේදනයක් නිකුත් කළ 'යුනෙස්කෝ' ආයතනය බොහෝ රටවල වාර්තාකරුවන් ශාරීරික ප්‍රහාරවලට සහ හිරිහැර ආදියට මුහුණ දෙන බව පෙන්වා දෙයි. "}, {"headline": null, "date": null, "news": "නවසීලන්තයේ ක්‍රයිස්ට්චර්ච්හි මුස්ලිම් දේවස්ථානයට එල්ල කළ ප්‍රහාරයේ සජීවී වීඩියෝව යළි හුවමාරු කර ගත් (Share) නවසීලන්ත වැසියෙකුට මාස 21ක සිර දඬුවමක් පනවා තිබේ. උරහිස් දක්වා වැටී තිබෙන මනාව සැකසූ දිලිසෙන කොණ්ඩා සහ අන්තර්ජාලය ඔස්සේ එකම ආකාරයට පෙනෙන සමේ පැහැය නිසා තරගකාරියන් සියලුදෙනා එක ලෙස පෙනේ. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" ඉන්දීය මහ මැතිවරණයේ සම්පුර්ණ නිල ප්‍රතිඵලය නිකුත්වීමටත් පෙර රාජ්‍ය නායකයෝ ඉන්දීය අගමැති නරේන්ද්‍ර මෝදිට සුබ පැතුම් නිකුත් කරමින් සිටිති. FBගිණුම් තාවකාලිකව හෝ ස්ථිර මට්ටමින් අත්හිටුවීම සඳහා පියවර ගනු ලැබීම \"යහපත් පළමු පියවරක්\" වන බව නවසීලන්ත අගමැතිනි ජසින්ඩා ආඩර්න් පවසන්නීය. \"මට පුදුම දුකක් දැනුණා. ඉලස්ට්‍රේෂන් පහක් විතර කළාට පස්සේ ඒක මානසිකවත් ශාරීරිකවත් මට බලපෑවා. මට උණ ගන්නත් ආවා.\" වයඹ පළාතේ හා ගම්පහ දිස්ත්‍රික්කයේ ඇතැම් ස්ථානවලින් වාර්තාවූ සිදුවීම් මෙසේ පොලිස් ඇඳිරි නීතිය පැනවීමට හේතු වී තිබේ. ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. සමාජ ජාල භාවිත කරන පුද්ගලයන් එය වර්ජනය කළහොත්, දරුවන්ගේ අවිනීත ඡායාරූප බෙදාහැරීම වැළැක්වීම සඳහා පියවර ගැනීමට අදාළ සමාගම්වලට බලකෙරෙනු ඇති බවට යෝජනාවක්. නීතිය මගින් ව්‍යාජ ගිණුම් සහ ස්වයංක්‍රීය ආකාරයෙන් ව්‍යාජ පුවත් ව්‍යාප්ත කිරීම තහනම් කර ඇත. ඒ සඳහා සිංගප්පූරු ඩොලර් මිලියනයක් දක්වා දඩ මුදලක් ද වසර 10ක සිර දඬුවම් ද පැනවිය හැක. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. \"අපට තියෙන ප්‍රශ්නය නම් කොහොම ද මේ අධිවේගී කුරුල්ලා යුරෝ 25ක දඩයක් ඒ වේලාවේ ම ගෙවන්නේ කියන එකයි\" පාස්කු ඉරිදා ශ්‍රී ලංකාවේ ස්ථාන කිහිපයකට එල්ල වූ මරාගෙන මැරෙන බෝම්බ ප්‍රහාරවලින් පසුව ඉරිදා යළිත් වරක් සමාජ මාධ්‍ය අවහිර කෙරිණ. මගේ මවට අත් වූ ඉරණම වෙනත් නිර්භීත මාධ්‍යවේදියෙකුට සිදු නොවී ඔවුන් ආරක්ෂිත බව සිතීමට මම කැමැත්තෙමි. පාස්කු ඉරිදා දිනයේ සිදුවූ ප්‍රහාරයත් සමග සාවද්‍ය තොරතුරු සමාජගත කීරීම වැළක්වීමේ අරමුණින් සමාජ මාධ්‍ය සීමා කිරීමට රජය ක්‍රියා කල අතර දැන් එම සීමා ඉවත් කර තිබේ. බුර්කාව තහනම් කිරීමට අග්‍රාමාත්‍ය රනිල් වික්‍රමසිංහ විරුද්ධත්වය පළ කළ බවට පළ වන වාර්තා ගැන අගමැති කාර්යාලය ප්‍රතිචාර දක්වයි. බෝම්බ ප්‍රහාරවලින් මියගිය පුද්ගලයින්ට ගෞරව පිදීම සඳහා උදෑසන 8.30 සිට මිනිත්තු තුනක නිශ්ශබ්දතාවක් පළ කෙරිණි. ලිංගික අඩන්තේට්ටම්වලට එරෙහිව හඬ නැගීම නිසා නුස්රාත් ජහාන් රාෆි පාසල තුළදී භූමිතෙල් දමා ගිනි තබා ඝාතනය කර තිබේ. ඉන්දියාව තුළ මිලියන 120 ට වැඩි භාවිත කරන්නන් පිරිසක් හිමි 'TikTok' මෘදුකාංගයෙහි \"නුසුදුසු දේ\" අන්තර්ගතව ඇති බවට ඇතැම්හු විවේචන එල්ල කරති. \"සිංහල කමට සිංහල කඩෙන් බඩු ගනිමු\" යනුවෙන් සඳහන් පෝස්ටරයක් සමාජ මාධ්‍ය තුළ සංසරණය වේ. "}, {"headline": "\"ගැටුම් ගිනිදැල් මැදින් නැගී සිටි සැබෑ මිනිසුන්\"", "date": "2018 මාර්තු 8", "news": "පසුගිය දින කිහිපය තුළ මහනුවර සිදු වූ ප්‍රචණ්ඩ ක්‍රියා සම්බන්ධයෙන් සැකකරුවන් නව දෙනෙකු අත්අඩංගුවට ගෙන ඇති බව පොලිසිය පවසයි. පොලිස් මාධ්‍ය ප්‍රකාශක නීතිඥ රුවන් ගුණසේකර අද බ්‍රහස්පතින්දා (මාර්තු 08) පැවති මාධ්‍ය හමුවක් අමතමින් කියා සිටියේ ඉහත කී සැකකරුවන් අතර 'මහසෝන් බලකාය' ලෙස හඳුන්වනු ලබන සංවිධානයේ ක්‍රියාකාරී සාමාජිකයෙකු වන අමිත් ජීවන් වීරසිංහ නම් තැනැත්තකුද  සිටින බවය.  දින කිහිපයක් පුරා මහනුවර ආශ්‍රිතව සිදුවන වර්ගවාදී ප්‍රහාර හේතුවෙන්  ජිවිත හානි මෙන්ම දේපළ හානි රැසක් වාර්තා වී ඇත . නිවාස, ව්‍යාපාරික ස්ථාන, රථ වාහන හා ආගමික ස්ථාන රැසකට ප්‍රහාර එල්ල කෙරුණ අතර එමගින් සිදු වූ අලාභය තවමත් ගණන් බලා නොමැති අතර  ඒ සඳහා කඩිනමින් වන්දි ලබාදීමට කටයුතු කරන බව රජය පවසයි.  සිදු කළ අලාබ හානි පියවා ගැනීමට ප්‍රහාර එල්ල කළ පුද්ගලයන් ඇතුළු සෙසු ජනයාගේ  බදු මුදල් යොදවමින් පෙරටත්  වඩා හොඳින් එම ගොඩනැගිලි ඉදි කර දීමට රජය කටයුතු කරන බව නියෝජ්‍ය අමාත්‍ය රන්ජන් රාමනායක ඔහුගේ සමාජ ජාල අඩවියේ පළකර ඇත.  දේපල විනාශ කිරීම තමන් විසින් තමන්ම විනාශ කර, රට තවදුරටත් ණය උගුල්වල සිර කරන ක්‍රියාවක් බවත් නියෝජ්‍ය අමාත්‍ය රන්ජන් රාමනායක පෙන්වා දෙයි. මුස්ලිම් දේවස්ථාන, ව්‍යාපාරික ස්ථාන සහ නිවාස වලට සිදු කළ හානිය ගැන දැඩි අවධානයක් යොමු වෙමින් පවතිද්දී පෞද්ගලික දේපල,දේවස්ථාන සහ බෞද්ධ විහාරස්ථාන විනාශ කිරීම වළක්වමින් ඒවා ආරක්ෂා කළ සිංහල සහ මුස්ලිම් ආගමික නායකයන් සහ සාමාන්‍ය ජනතාව ගැන දිවයිනේ විවිධ ප්‍රදේශවලින් වාර්තා වෙයි.    \"හිතවත! හිතවතිය! ඔබේ 'ගෙලිඔය' නගරය ආරක්ෂා කිරීම අප සියලු දෙනාගේ වගකීමයි. සිංහල, දෙමළ, මුස්ලිම් සහෝදරත්වය කැටි කර ගෙන අපි ඉදිරියට යා යුතුයි. අපේ නගරය වගේම එහි ජීවත් වන සියලු දෙනා ආරක්ෂා කිරීම අපගේ වගකීමයි\", සිංහල මුස්ලිම් ජනතාව එක්ව ජිවත්වන ගෙළිඔය නගරයේ පිහිටි බෞද්ධ විහාරස්ථානයේ ප්‍රචාරක රථය මෙවැනි නිවේදන නිකුත් කරමින් වීදී සංචාරයේ යෙදුණි.  \"අපේ වටිනා නිවාස, ජිවිත ආරක්ෂා කර ගැනීම සහ ගැටුම් වලට නොයෑම අපේ යුතුකමයි. අපේ මනසට විෂබීජ දාලා. අපේ නගරය, රට විනාශ කරන වැඩපිළිවෙල අපි නැවැත්විය යුතුයි\" යනුවෙන් නිවේදනය කළ එම ප්‍රචාරක රථය පැය කීපයක් ගෙලිඔය ප්‍රදේශයේ සංචාරය කරමින් සාමය ආරක්ෂා කිරීම පිළිබදව ජනතාව දැනුවත් කිරීමට කටයුතු කර තිබුණි.   සබැඳී තොරතුරු: තවදුරටත් ගැටුම් ඇති නොකර නිවාසවල රැඳෙමින් සිංහල හා මුස්ලිම් සමගිය ආරක්ෂා කර ගැනීමට සහයෝගය  ලබා දෙන ලෙස අකුරණ ප්‍රදේශයේ පිහිටා තිබෙන මුස්ලිම් පල්ලියේ ශබ්දවාහිනිය මගින් දිගින් දිගටම නිකුත් කළ නිවේදන එහි සිටි මාධ්‍යවේදීන්ට අසන්නට ලැබුණි.   මුරුතලාව ප්‍රදේශයේ තම පල්ලිය ආරක්ෂා කිරීම සඳහා ප්‍රදේශයේ හිමිනමක් ඇතුළු සිංහල තරුණයන් පිරිසක් එහි රාත්‍රිය ගත කළ බව මුරුතලාව ප්‍රදේශයේ මුස්ලිම් ආගමික නායකයෙක්  පවසයි. නිවාස විනාශ වීම නිසා ඇතැම් මුස්ලිම් ජාතිකයන්ට නවාතැන් පහසුකම් ලබා දීමට ද ඇතැම් අසල්වැසි සිංහල නිවැසියන් ඉදිරිපත් වී ඇති බව දිගන ප්‍රදේශයෙන් වාර්තා විය. මුල් සිද්ධියේදී ජීවිතය අහිමි වූ සිංහල සහ  මුස්ලිම් තරුණයන්ගේ ඥාතීන් දිගින් දිගටම ඉල්ලා සිටින්නේ මෙම මරණ  හේතුකොටගෙන තවත් ගැටුම් නිර්මාණය කර නොගන්නා ලෙසයි.  මහනුවර පරිපාලන දිස්ත්‍රික්කය තුළ ගතවූ පැය 18ක කාලය තුළ කිසිදු කළහකාරී ක්‍රියාවක් වාර්තා වී නොමැති නිසා, අද (මාර්තු 08) උදෑසන 10 සිට ඇඳිරි නීතිය තාවකාලිකව ඉවත්කිරීමට තීරණය කර තිබේ. මෙම සාමකාමී තත්වය හේතුවෙන් මහනුවර ප්‍රදේශයේ සාමාන්‍ය පරිදි සංචාරයේ යෙදිය හැකි අතර, දැනට එහි සිටින සංචාරකයන්ගේ ආරක්ෂාව තහවුරු කිරීමට කටයුතු කරන බව ශ්‍රී ලංකා සංචාරක ප්‍රවර්ධන අධිකාරිය නිකුත් කළ වාර්තාවක සඳහන් වේ.   මහනුවර දිස්ත්‍රික්කය තුළ ඇඳිරි නීතිය ක්‍රියාත්මක වන කාල සීමාවේදී එහි සිටින සංචාරකයන්ට අවශ්‍ය නම් ප්‍රදේශයෙන් පිටවී යෑම සදහා විශේෂ බලපත්‍රයක් නිකුත් කිරීමට සංචාරක ප්‍රවර්ධන අධිකාරිය කටයුතු කර තිබුණි.  "}, {"headline": "ශ්‍රී ලංකාවේ පිපිරීම්: කිතුනු, බෞද්ධ සහ මුස්ලිම් භක්තිකයන්ගේ ඇසින්", "date": null, "news": "පුද්ගලයින් සිය ගණනකගේ ජීවිත අහිමි කර තවත් 500කට අධික පිරිසකට තුවාල සිදු කරමින් පාස්කු ඉරිදා එල්ල වූ ප්‍රහාර මාලාව හමුවේ ශ්‍රී ලාංකිකයන් චංචල වී ඇති සෙයකි.  විශේෂයෙන් විශාල වශයෙන් ජනතාව ගැවසුණු ඇතැම් ස්ථාන අවට දක්නට ඇත්තේ පාළු බවකි.  රටේ පවතින වත්මන් තත්ත්වය ගමනක් බිමනක් යාමට පමණක් නොව තමන්ගේ ආගම දහම ඇදහීමට තිබූ නිදහස ද සීමා කර ඇති බවකි.   මේ වන විට කොළඹ සහ තදාසන්න ප්‍රදේශ රැසක කතෝලික සහ ක්‍රිස්තියානි දේවස්ථාන වසා දමා ඒවායේ ගේට්ටුවලට ඉබි යතුරු දමා තිබෙනු බීබීසී සිංහල සේවයට දැක ගත හැකි විය. ඇතැම් දේවස්ථාන ඉදිරිපිට හමුදා සෙබළුන් හෝ පොලිස් නිලධාරීන් ආරක්ෂාවට යොදවා තිබේ. කිතුනු භක්තික කාන්තාවක වන මැණික් කුරුකුලආධිත්‍ය පානදුර, සරික්කමුල්ල ප්‍රදේශයේ පිහිටි ශාන්ත ආනා කතෝලික දේවස්ථානය වෙත යන්නේ කලක සිටය.  බීබීසී සිංහල සේවය වෙත අදහස් දක්වමින් ඇය කියා සිටියේ  කතෝලික දේවස්ථාන වෙත එල්ල වූ මරාගෙන මැරෙන බෝම්බ ප්‍රහාර හමුවේ දේවස්ථානය වෙත ගොස් ආගමික කටයුතුවල නිරත වීමට බියක් ඇති වන බවය.  \"අපිට දුකක් කරදරයක් දැනුණ ම අපි සහනයක් හොයාගෙන ගියේ පල්ලියට. ඒත් දැන් පල්ලියේ ගේට්ටු වහල තියෙනව දැක්ක ම ඇස්වලට කදුළු එනවා. අපි දැන් කොහේ යන්න ද සහනයක් හොයාගෙන?,\" ඇය කදුළු සලමින් පැවසුවාය. ඇයගේ  දියණියන් දෙදෙනා ම ශාන්ත ආනා දේවස්ථානයේ ගීතිකා කණ්ඩායමේ සාමාජිකාවන්ය. දැරියෝ මීට සතියකට පෙර ඉරිදා දේව මෙහෙය අතරතුර ගැයූ භක්ති ගී යළි ගයන්නට හැකි වේ දැයි  බියෙන් පසු වෙති. \"දැන් ආයෙත් උදා වෙලා තියෙන්නේ හස්බන්ඩ්ටයි මටයි වෙන වෙන ම ගමන් යන්න වෙන තත්ත්වයක්. මොක ද අපි දෙන්න ම නැති වුණොත් දරුවන්ට කවුරුත් නැති වෙන නිසා එක් කෙනෙක් හරි ජීවත් වෙන්න ඕන නේ. ඒ වගේ බයක් අපේ හිත්වල තියෙනවා,\" මැණික් සිය අදහස් පළ කළාය. මේ අතර, පවතින තත්ත්වය බෞද්ධ ජනතාවට කෙසේ බලපාන්නේ ද යන්න සොයා බැලීම සදහා බීබීසී සිංහල සේවය කළුතර ප්‍රදේශයේ ද සංචාරයක නිරත විය. එහි සංචාරය කරන අතරතුර බෞද්ධ කාන්තාවක වන සමිතා සමරවීර සිය හැඟීම් විස්තර කළේ මෙලෙසය.  ඇය පෙන්වා දුන්නේ, \"මේක ක්‍රිස්තියානි අයට විතරක් වුණ දෙයක් කියලා සද්ද නැතුව ඉන්න බෑ. මොක ද අපිටත් මේ ප්‍රශ්නයට මුහුණ දෙන්න වෙන්න පුළුවන්,\" සමිතා පැවසීය. \"ඉදිරියට බෞද්ධ අපේ උත්සව කාලය එන්නේ. වෙසක්, පොසොන් වගේ උත්සව එනවා. අපි ඒවාට අනිවාර්යයෙන් ම සහභාගි වෙන්න ඕන. ඒ නිසා ක්‍රිස්තියානි අයට විතරක් මේ ප්‍රශ්නය තියෙනවා කියල කියන්න බෑ. ඒ අයට ඇති වුණ දුක වගේ ම දුකක් බයක් අපටත් දැනෙනවා. අපි බෞද්ධයින් හැටියට ගොඩක් කනගාටු වෙනවා, අපේ ම සහෝදර ජනතාවට සිදු වුණ දේ ගැන.\" මේ අතර, දේවස්ථානවල ආරක්ෂාව සම්බන්ධයෙන් ගෙන ඇති පියවර මොනවා ද යන්න පිළිබද දැන ගැනීම සදහා පානදුර මෙතෝදිස්ත දේවස්ථානයේ පාලක දේවගැතිතුමා වන අනිල් ද සිල්වා හමුවීමට ගියෙමු. දේවගැතිතුමන් එම අවස්ථාවේ දේවස්ථානයේ නොසිටි අතර නිවැසියන් පැවසුවේ, ඔහු පානදුර දකුණ පොලිස් ස්ථානය වෙත ගොස් ඇති බවකි.  අපි ඔහු සොයා කළුතර දකුණ පොලිස් ස්ථානය කරා ගියෙමු.  \"මම මේ පොලිසියට ආවේ දේවස්ථානයට ආරක්ෂාව ඉල්ලන්නයි. දේවස්ථානයේ ආරක්ෂාවට පොලිස් නිලධාරීන් යොදවන්න කියලා ඉල්ලලා මම දැන් ලියුමක් භාර දුන්නා. ඒත් හැම දේවස්ථානයට ම පොලිස් නිලධාරීන් යොදවන්න තරම් ප්‍රමාණවත් භටයින් පොලිසියට නැහැ.\" අනිල් ද සිල්වා දේවගැතිතුමා පැවසීය. \"දැන් අපිට සිද්ධ වෙලා තියෙන්නේ පල්ලියේ ම සාමාජිකයින් ව පල්ලියේ ආරක්ෂාව වෙනුවෙන් යොදවන්න. ඒ විදිහට අපේ පල්ලිය ආරක්ෂා කර ගන්නවත් ක්‍රියා කරන්න වෙනවා. මේක ලොකු සමාජ ප්‍රශ්නයක් වෙලා තියෙන්නේ. මිනිසුන් දැන් ආගමික ස්ථානයකට යන්න බයෙන් ඉන්නේ.\" මේ අතර, ආගමික ස්ථානවල ආරක්ෂාව තහවුරු කිරීම සදහා සියලු ආගමික ස්ථාන භාරකරුවන් ක්‍රියාත්මක විය යුතු බවට රජය උපදෙස් දී තිබේ. කළුතර, දොඩංගොඩ ඛෙත්තාරාම විහාරාධිපති පූජ්‍ය බදුගම සිරිනිවාස හිමියන් බීබීසී සිංහල සේවය වෙත කියා සිටියේ   දොඩංගොඩ ප්‍රාදේශීය ලේකම්වරියගේ ප්‍රධානත්වයෙන් පැවති රැස්වීමකදී ආගමික ස්ථානවල නියෝජිතයින් දැනුවත් කළ බවය. \"ජනතාවට රැස් වෙන්න දෙන්න එපා කිව්වා. ඒ වගේ ම දායක සභාව යොදාගෙන පන්සලේ ආරක්ෂාව සම්බන්ධයෙන් වැඩපිළිවෙළක් ක්‍රියාත්මක කරන්න අපි සැලසුම් කරනවා. දැන් තව ටික දවසකින් බෞද්ධ ජනතාවගේ ප්‍රධාන ම උත්සවය වන වෙසක් උත්සවය එනවා. එදාටත් පන්සල් එන්න එපා කියලා අපිට ජනතාවට කියන්න බැහැ. මේකට විසදුමක් අවශ්‍යයි.\" මේ අතර, ඉස්ලාම් දේවස්ථානවලට ද ආරක්ෂක රැකවල් යොදා තිබෙනු දැක ගත හැකි විය. මුස්ලිම් ප්‍රජාව ද බියකින් පසු වන අතර, මාධ්‍ය වෙත අදහස් දැක්වීමට පවා ඔවුහු කැමැත්තක් නොදැක්වූහ.  \"පල්ලියෙ ඉන්නෙත් අපි බයෙන්. පොලිසියේ රාලහාමිලාට පිං සිද්ධ වෙන්න අපි පල්ලියට යනවා. නැත්නම් අපිට පල්ලියට යන්නත් නෑ,\" යනුවෙන් ඉස්ලාම් භක්තිකයෙකු වන එම්.ඒ. බුහාරි පැවසීය. කෙසේ වෙතත්, සියලු ම ආගමිකයින්ගේ ආරක්ෂාව තහවුරු කිරීමට පියවර ගන්නා බව ආරක්ෂක අංශ පවසයි. කියවන්න: "}, {"headline": null, "date": null, "news": "2019 ඉන්දීය මහ මැතිවරණය ජය ගත් නරේන්ද්‍ර මෝදි දෙවන වරටත් ඉන්දීය අග්‍රාමාත්‍යවරයා ලෙස දිවුරුම් දෙයි. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" භාරතීය ජනතා පක්ෂයේ කථිකයා ලෙස කටයුතු කළ මෝදිට අග්‍රාමාත්‍ය ධූර අපේක්ෂකයා ලෙස නම් කිරීමෙන් පසු පක්ෂය තුළ විවිධ කෙණෙහිලිකම්වලට ලක් වීමට සිදු විය. පාකිස්තානයේ තරු පහේ හෝටලයකට කඩා වැඩුණු තුවක්කුකරුවන් තිදෙනා ආරක්ෂක හමුදා විසින් වෙඩි තබා මරා දමනු ලැබූ බව එරට බලධාරීහු පවසති. පාකිස්තානය විසින් පසුගිය දා නිදහස් කරන ලද ඉන්දීය යුද්ධ ගුවන් යානා නියමු අභිනන්දන් වර්දමන් මේ වන විට ඉන්දියාව තුළ ජාතික මට්ටමේ චරිතයක් බවට පත්ව සිටී. ඉම්රාන් ඛාන් හෝ නරේන්ද්‍ර මෝදි යුද්ධයකට යාමට තීරණය කළහොත් ශ්‍රී ලංකාවට කුමක් සිදුවේ ද? දෙදෙනා ම න්‍යෂ්ටික බලවතුන් ය. ජාත්‍යන්තර ගුවන් යානා අර්බුදය පවතින ප්‍රදේශය \"මග හැර යන\" බව වාර්තා වූ අතර \"මගීන්ගේ ආරක්ෂාව\" වෙනුවෙන් තමන්ට ද පියවර ගැනීමට සිදුවූ බව ශ්‍රී ලංකන් ගුවන් සමාගම පවසයි කාශ්මීර් පාලන සීමා ප්‍රදේශයේදී ඉන්දීය ජෙට් යානා දෙකකට පහර දී බිම හෙළූ බව පාකිස්තානය පවසයි. මෙය සිදුවූයේ, අඟහරුවාදා ඉන්දියාව පාකිස්තාන සන්නද්ධ කැරලිකරුවන් පිරිසකට එල්ල කළ ගුවන් ප්‍රහාරයෙන් පසුවය. මෙම ප්‍රහාරය එල්ල කරනු ලැබුවේ, මේ මස මුලදී මරාගෙන මැරෙන ප්‍රහාරයකින් ඉන්දීය සෙබළුන් 46 දෙනෙකු ජීවිතක්ෂයට පත්වීමෙන් පසුවය. ශ්‍රී ලංකාව, ඉන්දියාව, ඔස්ට්‍රේලියාව, කෙන්යාව සහ ෆීජි ඇතුළු පොදුරාජ්‍ය මණ්ඩලයට අයත් රටවල පුරවැසියන් බ්‍රිතාන්‍යය තුළ ජීවත්ව නොසිටිය ද අදාළ තනතුරු සඳහා සලකා බැලෙනු ඇත. පසුගිය මැයි 31 වෙනි දින වනවිට ශ්‍රී ලාංකිකයන් 103 ක් සංක්‍රමණික රැඳවුම් භාරයේ පසුවන බව ඕස්ට්‍රේලියානු වාර්තාවල සඳහන් වේ. ශ්‍රී ලංකා ක්‍රිකට් ක්ෂේත්‍රයේ තරග පාවාදීමේ \"මහා භයානක\" වාතාවරණයක් පවතින්නේයැයි ජගත් පාලක මණ්ඩලය තමන්ට දැනුම් දුන් බව ක්‍රීඩා අමාත්‍යවරයා පවසයි. උෂ්ණත්වය ඉහළ යාම, වර්ෂාපතන රටා වෙනස් වීම සහ කාබන් මුදා හැරීම හේතුවෙන් ඉදිරියේදී ඇතැම් පළාත්වල ජීවන මට්ටම 8%කින් පමණ පහත වැටෙනු ඇති බවට අනතුරු ඇඟවීමක්. 2037 වසර වන විට 240,000 ක් ගුවන් නියමුවන් සහ 317,000 ක කාර්ය මණ්ඩලයක් කලාපයේ ගුවන් සේවා ආයතන සඳහා අවශ්‍ය වේ. දරුවන්ට සහ පුහුණුකරුට කිසිදු රටක පුරවැසිභාවය හිමි වී නොතිබුණු බව ඔවුන් පිළිබඳ කළ සොයාබැලීම්වලදී හෙළි වී ඇත. ප්‍රධාන වෙළඳ මාර්ගයක් වන දකුණු චීන මුහුදේ ගල්පර අවට මුහුද ගොඩකර කෘත්‍රිම දූපත් තනා චීනය විසින් හමුදා ස්ථානගත කරනු ලැබීම කලාපයේ අනෙක් රටවල දැඩි අවධානයට සහ කනස්සල්ලට ලක්ව පවතී. රඛයින් ප්‍රාන්තයේ ගම් බිම් ඩෝසර් මගින් සමතලා කරන බව සැටලයිට් ඡායාරූපවලින් සහ සාක්ෂිකරුවන්ගේ ප්‍රකාශවලින් තහවුරු වී ඇතැයි ඇම්නෙස්ටි ජාත්‍යන්තරය පවසයි. \"දේශපාලනයට එන සියලුම කාන්තාවන් ස්ත්‍රීවාදීන්වීම අත්‍යවශ්‍ය නැත. ඇය භෞතිකව කාන්තාවක් වීම තුළම ඇය දේශපාලනයට වෙනස් මානයක් එකතු කරන බව පැහැදිලිය.\" "}, {"headline": null, "date": null, "news": "අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. මියන්මාර් නිල රහස්‍ය පනත යටතේ ඉදිරිපත් කරන ලද චෝදනාවන්ට මාධ්‍යවේදීන් දෙදෙනා වරදකරුවන් යයි පසුගිය වසරේ සැප්තැම්බර් මාසයේ තීන්දු කෙරුණ අතර, ඒ අනුව ඔවුන්ට අවුරුදු හතක සිර දඬුවමක් නියම කර තිබුණි. මගේ මවට අත් වූ ඉරණම වෙනත් නිර්භීත මාධ්‍යවේදියෙකුට සිදු නොවී ඔවුන් ආරක්ෂිත බව සිතීමට මම කැමැත්තෙමි. පොලිසිය සහ කැරලිකරුවන් අතර ඇතිවූ ගැටුමක් අතරතුර සිදුවූ වෙඩිතැබීමකින් තුවාළ ලැබූ ලයිරා රෝහල්ගත කළද මිය ගියාය. ලිංගික අඩන්තේට්ටම්වලට එරෙහිව හඬ නැගීම නිසා නුස්රාත් ජහාන් රාෆි පාසල තුළදී භූමිතෙල් දමා ගිනි තබා ඝාතනය කර තිබේ. 2000 වසරේ සිට 2015 වසර දක්වා මාධ්‍ය වෘත්තියේ යෙදීම නිසා, අපරාධවලට ගොදුරු වූ මාධ්‍යවේදීන්, සහ මාධ්‍ය ආයතන පිළිබඳ සිදුවීම් 30ක් තෝරාගෙන නිදහස් මාධ්‍ය ව්‍යාපාරය පුළුල් අධ්‍යයනයක් සිදු කර තිබේ. ලිංගික අපචාර චෝදනාවකට වැරදිකරු වී සිරගත වී සිටින ඉන්දීය ස්වාමිවරයෙකු ලෙස පෙනී සිටි පුද්ගලයෙකු 2002 වසරේදී මාධ්‍යවේදියෙකු ඝාතනය කළ බවට ද වැරදිකරු වෙයි. රජයට සහ පෞද්ගලික අංශයට අයත් මාධ්‍ය ආයතන දේශපාලනඥයන්ගේ හෝ ඒවායේ අයිතිකරුවන්ගේ දේශපාලන සහ ව්‍යාපාරික උවමනා මත හසුරුවන බවට චෝදනා එල්ල වෙමින් පවතී. වැලිකඩ ඝාතන නඩුවේ ප්‍රධාන සැකකරු හිටපු පොලිස් පරීක්ෂක නියොමාල් රංගජීව මාධ්‍යවේදී කසුන් පුස්සෙවෙල වෙත තර්ජන එල්ල කර ඇති බවට අධිකරණයට කරුණු වාර්තා වේ. බීබීසී මාධ්‍යවේදී අහමඩ් ෂාහ් ඝාතන සැකකරුවන් තිදෙනෙකු ඇෆ්ගනිස්තානයේ විශේෂ අධිකරණයක් විසින් වරදකරුවන් කරනු ලැබ ඇතැයි එරට නීතිපති කාර්යාලය පවසයි. මාධ්‍යවේදී ජමාල් කෂෝගිගේ ඝාතනයට සම්බන්ධ සැකකරුවන් බවට නම් කර ඇති සෞදි ජාතිකයින් තුර්කියට භාර දීම සෞදි අරාබි විදේශ අමාත්‍යවරයා ප්‍රතික්ෂේප කර තිබේ. 2012 වසරේදී තායිලන්තය සහ ඊශ්‍රායලය කෘෂිකාර්මික ක්ෂේත්‍රයේ කම්කරු රැකියා ගිවිසුමකට අත්සන් කළ අතර, එම නිල යෝජනා ක්‍රමයේ කොටසක් ලෙස මේවන විට 25,000 ක පමණ තායි සේවකයෝ ඊශ්‍රායලයේ සේවය කරති. \"ඔයාගේ ඇඳුම්වලින් ඕනෑවට වඩා උරහිස් පෙනෙනවා. තවත් ඇඟ වසා ගන්න ඕනෙ\" යනුවෙන් \"ආචාරශීලී\" පාර්ලිමේන්තු සේවකයෙකු පැවසූ බව මාධ්‍යවේදිනිය සඳහන් කරයි. \"දේශපාලන බල පොරය නිසා ඇතිවන ආර්ථික අගාධයේ ගොදුර වන්නේ මෛත්‍රීපාල සිරිසේන, රනිල් වික්‍රමසිංහ, මහින්ද රාජපක්ෂ ආදී දේශපාලනඥයන් නොව, මේ රටේ සාමාන්‍ය ජනතාවයි.\" මාධ්‍යවේදී ජමාල් කෂෝගි ඝාතනය කර ඇත්තේ සෞදි ඔටුන්න හිමි කුමරු මොහොමඩ් බින් සල්මාන්ගේ නියෝගයකට අනුව යැයි ඇමරිකානු මධ්‍යම විමර්ශන කාර්යාංශය විශ්වාස කරන බව ඇමරිකානු මාධ්‍ය වාර්තා කර තිබේ. ඇමෙරිකානු ජනාධිපති ඩොනල්ඩ් ට්‍රම්ප් සමග උණුසුම් වාදයක පැටළුණු සීඑන්එන් ප්‍රධාන වාර්තාකරුවෙකුගේ මාධ්‍ය අවසර පත්‍රය අත්හිටුවීමට ධවල මන්දිරය පියවර ගෙන තිබේ. සති තුනකට ප්‍රථම ඝාතනය කළ ජමාල් කෂෝගිගේ මළ සිරුර සම්බන්ධයෙන් කිසිදු හෝඩුවාවක් මෙතෙක් හමුවී නොමැත. "}, {"headline": "හිතට දැනෙන උපහාසයක්; කවියා ඉලන්ගෝගේ අමුතු සිතුවම් පෙළ", "date": "2018 පෙබරවාරි 19", "news": "පුටු ඇන්දක් මත හිඳ ගත් තරුණ කාන්තාවක් අධෝවාතයක් පිටකරන සිතුවමක් 'ඉන්ස්ටර්ග්‍රෑම්' මාධ්‍යය ජාලයේ දක්නට ලැබෙයි.   \"අප්‍රසන්න සිරිත්\" ලෙස පවතින සමාජ සම්මතයන්  සිය සිතුවම් නිර්මාණය කිරීමට හේතු වූ බව කවියා ඉලන්ගෝ (Kaviya Ilango) බීබීසී මාධ්‍යවේදිනී කෘතිකා පාති (Krutika Pathi) සමඟ පැවසුවාය.   \"මිනිස්සු උපදෙස් දෙනවා ඔබේ කුණු රෙදි ප්‍රසිද්ධියේ පෙන්වන්න එපා කියල, හැබැයි ඒකාකාරී බවෙන් මිදෙන්න මේ වගේ චිත්‍ර ඉතා බලවත් මාධ්‍යයක් බව මට අවබෝධ වුණා\" යැයි කවියා ඉලන්ගෝ පවසන්නීය. උපහාසාත්මක මෙන්ම සිතට තදින් දැනෙන ඇයගේ  සිතුවම්වලට සමාජ මාධ්‍ය ජාල ඔස්සේ මහත් ප්‍රතිචාරයක් ලැබෙමින් ඇත.  ඇය සිය නිර්මාණ නම් කරනු ලැබ තිබෙන්නේ  \"සහස්‍රයේ ප්‍රශ්න\" ලෙසයි.   \"රෝස පැහැති උපැස් යුවළක්\" තුළින්  ජීවිතය දෙස බලන බොහෝ සමාජ ජාල භාවිතා කරන්නන් අතර, ඇත්ත ඇති සැටියෙන් පෙන්වන සිතුවම් ප්‍රචාරය කිරීම ඇයගේ බලාපොරොත්තුවය වී ඇත. වර්ණ ගන්වන ලද 'සෙල්ෆි' ඡායාරූප සහ විදෙස් රටවල සංචාරයේ යෙදෙමින් එම ස්ථාන සමාජ මාධ්‍ය ජාලවල පළ කිරීමට අමතරව මෙවැනි අපහසු මාතෘකා පිළිබදව සිතන්නට යොමු කිරීම ඇයගේ අපේක්ෂාව වෙයි.    ඇයගේ බොහෝ සිතුවම්වල දැක්වෙන්නේ දුඹුරු පැහැති සමක් සහ රෝම පිරුණු අත් පා ඇති කාන්තාවන්ය. කාන්තා ශරීරයේ හැඩය සහ පෙනුම පිළිබදව රූපලාවන්‍යය කේෂ්ත්‍රයේ මෙන්ම සමාජ මාධ්‍ය ජාල තුළ ඇති විවිධ මත නිසා දැනෙන අනාරක්ෂිතභාවය චිත්‍රයකින් ඉස්මතු කර පෙන්වීමට ඇය උත්සාහ කරයි.    කාන්තාවකගේ ශරීරයේ විවිධ ස්ථාන රතු පැහැති ඉරි මගින් පෙන්වා දෙන සිතුවමක් ඇත. එම කාන්තා රූපයේ කලවා \"බියොන්සේගේ කලවා\" ලෙස නම් කර ඊට පහතින් අකැමැති බව පෙන්වන ලකුණක් යොදා ඇත.  ඉහත සිතුවමේ දැක්වෙන කාන්තාවගේ නාසය මෙලනියා ට්‍රම්ප්ගේ නාසයටද, කිහිලි ප්‍රියංකා චොප්රාගේ කිහිලිවලටද, තට්ටම් කිම් කාඩේශියන්ගේ තට්ටම්වලටද, ඇස් ආලේපන කාජල්ටද   ඇහි බැම පද්මාවතීට මෙන්ම අනෙකුත් ශරීර කොටස් සියල්ලත් එවැනි  ජනප්‍රිය කාන්තා චරිතවලට සමාන කරමින් සිතුවම් කරනු ලැබ ඇත. එසේම ඒවාට ඇති අකැමැත්ත හස්ත සඥාවක් මගින් සංකේතවත් කරනු ලැබ ඇත. \"මගේ පෞද්ගලික විශ්වාසය නම් මේ වගේ 'අප්‍රසන්න' මාතෘකා ගැන අපක්ෂපාතී සහ විෂය මූලික කර ගත් සංවාද ගොඩනැගීමෙන් මේවා සමාජයේ සාමාන්‍ය දේවල් බවට පත් වෙනවා වගේම, සමහර වෙලාවට අධෝවාත පිටකරනවා වගේ 'දඟකාර සිරිත්' ගැන කතා ද  ඇතුළත් වෙන්න ඕන\" ඇය  කියා සිටින්නීය. තනිකම සහ මානසික රෝග වැනි අසතුට දනවන පෞද්ගලික ප්‍රශ්න ද සිත්තම් කර පෙන්වීමට කවියා ඉලන්ගෝ සමත් වී ඇත.  \"දුක, අහිමිවීම, මානසික ආතතිය සහ තනිකම වැනි දේ වගේම නොයෙකුත් ඇබ්බැහිවීම් ගැන ප්‍රසිද්ධියේ කතා කිරීම තවමත් අපව දැඩි අපහසුතාවට පත් කරනවා\" යැයි ඇය පැවසුවාය.   #100daysofdirtylaundry (කුණු රෙදි සේදීමේ දින සියය යන තේරුම) නමින් ව්‍යාපෘතියක් ආරම්භ කරමින්  කාන්තාවන්ගේ මාසික ශුද්ධිය වැනි ප්‍රසිද්ධියේ කතා නොකරන මාතෘකා මෙන්ම රූපවාහිනී නාට්‍යය වැඩසටහන් සහ සමාජ මාධ්‍ය ජාලවලට ඇති ඇබ්බැහිවීම පිළිබදව සංවාදයක් ගොඩනැගීමට ඉලන්ගෝ සමත්ව ඇත.  \"මම මුලින් හිතුව ආකාරයට උපහාසාත්මක චිත්‍ර ඇතුළත් මෙම ව්‍යාපෘතිය දින 100 කින් සමාජ ජාල තුළ රැල්ලක් ඇති කිරීමට සමත් වුණා\" ඇය පැවසුවාය.  ඇය විසින් නිර්මාණය කරන ලද උපහාසාත්මක සහ හාස්‍යජනක සිතුවම් අතර, \"සදහටම අන්තර්ජාලයේ\" සිටින්නන් ලෙස හඳුන්වන වර්තමාන පරපුර මුහුණ දෙන මානසික පීඩනය පිළිබඳව ද ඇතුළක් කර ඇත.  බොහෝ විට ඇය යොදන ශීර්ෂ පාඨවලට පාදක වන්නේ ජංගම දුරකථන සහ සමාජ ජාල තුළ සිර වී අතොරක් නැතිව ඉහළ පහළ යන වර්තමාන මිනිසුන් පිළිබඳවය.   නොයෙකුත් වෙබ් අඩවි සහ 'බ්ලොග්' භාවිතයෙන් මෙවැනි ප්‍රශ්න ගැන සාකච්ඡා කිරීමට උත්සාහයක යෙදෙන අතර, \"වර්තමාන පරපුර මේ වගේ අඳුරු, 'සහස්‍රයේ' ප්‍රශ්න ගැන කතා කරන්නේ memes (මෙමේස්- හාස්‍ය උත්පාදක මුහුණු) යොදා ගනිමින්, හාස්‍යජනක රග දැක්වීමකින්, හාස්‍යය දනවන චිත්‍රයකින් හෝ විහිළු පළ කරන ෆේස්බුක් පිටුවකින්\" යැයි ඇය සඳහන් කළාය. අන්තර්ජාලයේ සැරිසැරීම තුළින් ලද අත්දැකීම් ඇය මෙසේ සිතුවමට නගන අතර එම චිත්‍ර ප්‍රසිද්ධ කිරීමට සමාජ මාධ්‍ය ජාල කදිම තෝතැන්නක් වී ඇත.  ඉලන්ගෝ පවසන්නේ  \"සමාජ මාධ්‍ය ජාල නිෂ්ඵල දෙයක් ලෙස හැඳින්වුවත්, එය තම අත් දැකීම් බෙදා ගන්න පුළුවන් ඉතා බලගතු මාධ්‍යයක්\" බවය. ජීවිතයේ \"ඍනාත්මක දේවල් ගැන\" අවධානය යොමු කිරීම පිළිබදව ඇයට චෝදනා එල්ල වුවත්, බොහෝ දෙනෙක්  ඇයගේ මෙම ක්‍රියාව අගය කරති.   \"අන්තර්ජාලය ඔස්සේ මාත් සමග සම්බන්ධ වන අමුත්තන් හුඟ දෙනෙක් ඔවුන්ගේ ජීවිත මගේ චිත්‍රවල දැක්වෙනවා වගෙයි කියල පවසනවා. එයින් හැඟී යන්නේ බොහෝ දෙනෙකුගේ සිතුවිලි සහ අත් දැකීම් එක හා සමාන වන බවයි.\" ඉලන්ගෝ තව දුරටත් පැවසුවාය.  "}, {"headline": "ඔසප් මිත්‍යා මත අභියෝගයට ලක් කළ තරුණියක්", "date": "2017 සැප්තැම්බර් 24", "news": "ඔසප් කාලය තුළ කාන්තාවන් 'කළ යුතු සහ නොකළ යුතු දේ' පිළිබඳව අප සමාජයේ බොහෝ විශ්වාසයන් පවතී. ඇතැම් විශ්වාසයන්ට අනුව ඔසප් කාලය තුළ කාන්තාවන් ආගමික ස්ථාන වෙත යෑමෙන් වැළකී සිටිය යුතුය. ඒ සම්බන්ධයෙන් එවැනි විවිධ විශ්වාස පවතින තවත් රටකි අප්‍රිකාවෙන් ගිනිකොණ වෙරළේ පිහිටා ඇති දූපත් රාජ්‍යයක් වන මැඩගස්කරය. ඔසප් කාලය තුළ කාන්තාවන් 'මෙයෝනීස්' (mayonnaise) රසකාරක සෑදීමෙන් වැළකී සිටිය යුතු බව එහි පවතින එක් විශ්වාසයකි.  'මෙයෝනීස්' යනු බිත්තර කහමද භාවිත කර සකසා ගන්නා ආහාර රසකාරකයකි. ඔසප් කාලය තුළ කාන්තාවන් 'මෙයෝනීස්' සකස් කළොත් ඒවා කැටි ගැසෙන බව මැඩගස්කර්වාසී ඇතැමුන්ගේ විශ්වාසයයි. සමාජය තුළ පවතින එවැනි විශ්වාස බිඳ දැමීමේ උත්සාහයක නිරත වී සිටින විද්‍යා ගුරුවරයකු වන ලහට්රා බාලදක්ෂ පාලකයෙකු ලෙසත් කටයුතු කරයි.  ඔහු ඒ සම්බන්ධයෙන් තරුණියන් මෙන්ම සිය බාලදක්ෂ සිසුන් ද දැනුවත් කරයි. ඔසප් කාලය තුළ 'මෙයෝනීස්' සෑදීම සිදු නොකළ යුත්තක් බව කලක් විශ්වාස කළ තරුණියක් කැරන්. ලහට්රාගේ මිතුරියක වන කැරන් ඔසප් කාලය තුළ 'මෙයෝනීස්' සෑදීම සිදු නොකළ යුත්තක්ය යන මතයට  අභියෝග කළාය. ඒ අනුව  ඔසප් සමයක  'මෙයෝනීස්' තැනූ ඇය සිය අත්දැකීම මෙසේ පැහැදිළි කළාය. \"මට වයස විසි එකේදී ගෙදර තනියම ඉන්න වේලාවක 'මෙයෝනීස්' හැදුවා.ඒවා කැටි ගැහුණේ නැහැ\" ඔසප් කාලය තුළ කාන්තාවන් ස්නානය කිරීමෙන් වැළකී සිටිය යුතු බව මැඩගස්කරයේ පවතින තවත් විශ්වාසයකි. \"මම ඔසප් කාලය තුළ කවදාවත් නාලා නැහැ. ඇඟ තුළට වතුර ගිහින් රුධිර වහනය තවත් වැඩි කරන නිසා අපි නාන්නේ නැහැ\" යනුවෙන් මරී ජෝජෙට් නම් කාන්තාවක් පැවසුවාය. ඔසප් වීම පිළිබඳ කතා කිරීම තහනම් මාතෘකාවක් නොවන බව කාන්තාවන් වටහාගත යුතු බව විද්‍යා ගුරු ලහට්රා මේ අතර පවසයි. ඔසප් රුධිර පල්ලමක් දැක කෝපයට පත් ගුරුවරියකගේ අපහාස කිරීම් නිසා සිත් තැවුලට පත්   අසල්වැසි දකුණු ඉන්දියාවෙන් පසුගියදා වාර්තා විය. සියදිවි හානිකර ගැනීමට පෙර ලිපියක් ලියා තබා ඇති දොළොස් හැවිරිදි දැරිය ගුරුවරිය තමාට \"හිරිහැර\" සිදු කරන ලද බව සඳහන් කර තිබිණි. එමෙන්ම කෙදිනක හෝ  සොයා ගතහොත් පමණක් සිය කෝවිලට ඇතුළු වීම සඳහා කාන්තාවන්ට අවසර දෙන බවට කේරලයේ සබරිමලෙයි කෝවිලේ ප්‍රධාන පරිපාලකයා කළ ප්‍රකාශයක් ඉන්දියාවේ දැඩි ආන්දෝලනයකට ලක් විය.  සබැඳි යොමු:  ඔසප් කාලය තුළ   නේපාලයේ පැවතෙයි. එය සාපරාධී වරදක් කෙරෙන නීතියක් නේපාල පාර්ලිමේන්තුව විසින් පසුගියදා සම්මත කරනු ලැබීය. ඔසප් වූ කාන්තාවක් නිවසින් පිටත රඳවන පුද්ගලයන්ට මාස තුනක සිර දඬුවමක් හෝ පවුම් විසි තුනක (ඇමෙරිකානු ඩොලර් 30 කි) දඩයක් නියම කිරීමට එම නව නීතිය යටතේ බලය ලබා දී ඇත. මේ අතර ඔසප් කාලය තුළ කාන්තාවන්ට යම් කිසි ආකාරයක සහනයක් ලබා දීම සඳහා ඇතැම් රටවල් සහ ආයතන පියවර ගනිමින් සිටිති. ඔසප් වීම ආරම්භයත් සමග දරාගත නොහැකි වේදනාවක් දැනෙන්නේ නම්  චීනයේ පළාත් ගණනාවක් තුළ නීතියෙන් අවස්ථාව හිමි වේ. සැම්බියාවේ රැකියා කරන කාන්තාවන්ට   ලබා ගැනීමේ අයිතිය නීති මගින් හිමිකරදී තිබේ. ඉල්ලීමක් ඉදිරිපත් වන්නේ නම්   කැබිනට් මණ්ඩලයට නිර්දේශ කිරීමට සූදානම් බව කාන්තා සහ ළමා කටයුතු පිළිබඳ ඇමතිනී චන්ද්‍රානි බණ්ඩාර පසුගිය දෙසැම්බර් මාසයේ දී පැවසුවාය. ඇමතිනිය ඒ බව කියා සිටියේ චීනයේ පළාත් ගණනාවක් තුළ ක්‍රියාත්මක ඔසප් නිවාඩුව ශ්‍රී ලංකාව තුළත් ක්‍රියාවට නැගිය හැකි දැයි බීබීසී සිංහල සේවය කළ විමසීමකදීය. තවත් සබැඳි යොමු:  "}, {"headline": "පාස්කු ඉරිදා ප්‍රහාර වැළැක්වීමට අපොහොසත්වීම ගැන ජනාධිපති මෛත්‍රීපාල සිරිසේනට බරපතල චෝදනා", "date": "2019 අප්‍රේල් 24", "news": "පාස්කු ඉරිදා ශ්‍රී ලංකාව පුරා ස්ථාන කිහිපයකදී එල්ල වූ මරාගෙන මැරෙන ප්‍රහාරවලින් මියගිය පිරිස 359 ක් බව බලධාරීහු පවසති.  ප්‍රහාරය සම්බන්ධයෙන් සැකපිට 60 දෙනෙකු අත්අඩංගුවට ගෙන තිබෙන බව ද පොලිසිය පවසයි.  එම ප්‍රහාර වැළැක්වීමට සහ රටේ ආරක්ෂාව සහතික කිරීමට අපොහොසත්වීම සම්බන්ධයෙන් රාජ්‍ය නායකයා සහ ආරක්ෂක කටයුතු භාර අමාත්‍යවරයා වශයෙන් ජනාධිපතිවරයා වගකිව යුතු බවට බරපතල චෝදනා එල්ලවෙමින් පවතී.  බදාදා (අප්‍රේල් 24) පාර්ලිමේන්තුවේ පැවති හදිසි විවාදය අමතා අදහස් දැක්වූ දෙමළ ජාතික සන්ධානයේ පාර්ලිමේන්තු මන්ත්‍රී එම් ඒ සුමන්දිරන් ඒ සම්බන්ධයෙන් සෘජුවම ජනාධිපති මෛත්‍රීපාල සිරිසේනට චෝදනා එල්ල කළේය.   විශේෂයෙන්ම නැගෙනහිර පළාතේ ආණ්ඩුකාරවරයා සහ ජාතික තවුහීද් ජමාත් සංවිධානය අතර පවතින සම්බන්ධය ගැන බරපතල ප්‍රශ්න පවතින බව කියා සිටි මන්ත්‍රීවරයා, එම සම්බන්ධතාව මෙන්ම ජාතික තවුහීද් ජමාත් සංවිධානය සහ වෙනත් දේශපාලන නායකයන් හා හිටපු ආරක්ෂක නිලධාරීන් අතර පැවති සම්බන්ධතා ගැන ද විමර්ශන පැවැත්විය යුතු බව සඳහන් කළේය.  එවකට ජාතික ලැයිස්තු පාර්ලිමේන්තු මන්ත්‍රීවරයෙකු වූ එම් එල් ඒ එම් හිස්බුල්ලා, ජනාධිපති මෛත්‍රීපාල සිරිසේන විසින් මෑතදී නැගෙනහිර පළාතේ ආණ්ඩුකාරවරයා වශයෙන් පත්කරනු ලැබිණ.  පාස්කු ඉරිදා ප්‍රහාරය එල්ල කළ එක් ප්‍රහාරකයෙක් පසුගිය දෙසැම්බර් මාසයේ මාවනැල්ල සහ මහනුවර ඇතුළු ප්‍රදේශ කිහිපයක බුදු පිළිමවලට හානි කිරීම සම්බන්ධයෙන් අත්අඩංගුවට ගෙන නිදහස් කරන ලද පුද්ගලයෙකු බව එම ප්‍රදේශය නියෝජනය කරන අමාත්‍ය කබීර් හෂීම් මාධ්‍ය වෙත පවසා තිබුණි.  එසේ බුදු පිළිමවලට හානි කිරීම සම්බන්ධයෙන් අත්අඩංගුවට ගනු ලැබූ අදාළ පුද්ගලයා නිදහස් කරන මෙන් දේශපාලන බලපෑම් එල්ල වූ බවට වාර්තා පළ වී තිබිණ.  ප්‍රහාරය අවස්ථාවේ අමාත්‍ය කබීර් හෂීම් ලබා දුන් නායකත්වය පාර්ලිමේන්තුවේ දී අදහස් දක්වමින් අගය කළ එම් ඒ සුමන්දිරන් මන්ත්‍රීවරයා, ඇතැම් රැඩිකල් මුස්ලිම් කණ්ඩායම් පිළිබඳව මුස්ලිම් ජනතාව මීට වසර කිහිපයකට ඉහතදී ආණ්ඩුවේ රහස් ඔත්තු සේවාවලට දැනුම් දී තිබුණු බවත් පෙන්වා දුන්නේය.  ඔක්තෝබර් 26 වෙනි දින අගමැති රනිල් වික්‍රමසිංහ පදවියෙන් පහකරනු ලැබීමෙන් අනතුරුව උද්ගත වූ දේශපාලන අර්බුදය හමුවේ අගමැතිවරයා යළිත් බලයේ පිහිටුවන ලද නමුත් ජනාධිපති මෛත්‍රීපාල සිරිසේන විසින් \"නීති විරෝධී ලෙසින්\" පොලිස් දෙපාර්තමේන්තුව තමන් යටතට පත්කරන ලද බවට චෝදනා කළ සුමන්දිරන් මන්ත්‍රීවරයා, එබැවින් \"වලක්වාගත හැකිව තිබුණු\" පාස්කු සිකුරාදා ප්‍රහාර සම්බන්ධයෙන් වගකීම භාරගත යුතු පළමු පුද්ගලයා ජනාධිපතිවරයා බව පෙන්වා දුන්නේය.  19 වෙනි ව්‍යවස්ථා සංශෝධනයෙන් අනතුරුව, නීතිය හා සාමය අමාත්‍යංශයට යටතට පත්විය යුතු පොලිස් දෙපාර්තමේන්තුව ජනාධිපති මෛත්‍රීපාල සිරිසේන විසින් පවරා ගනු ලැබීම \"ව්‍යවස්ථා විරෝධී\" බව තමන්  මීට ඉහතදීත් පෙන්වා දුන් බව ද ජනාධිපති නීතිඥ සුමන්දිරන් මන්ත්‍රීවරයා සඳහන් කළේය.  මේ අතර රහස් තොරතුරු ලැබී තිබියදීත් ප්‍රහාර වලක්වා ගැනීමට අපොහොසත් වීම මගින් ජනාධිපති, අගමැති ඇතුළු ආරක්ෂක අංශ ප්‍රධානීන් සිය මූලික හිමිකම් උල්ලංඝනය කළ බවට චෝදනා කරමින් මාධ්‍යවේදී කසුන් පුස්සවෙල විසින් ජාතික මානව හිමිකම් කොමිසමට පැමිණිල්ලක් යොමුකර තිබේ.  මොහොමඩ් සහරාන් ඇතුළු මරාගෙන මැරෙන ප්‍රහාර එල්ල කළ හැකි යැයි සිතිය හැකි පුද්ගලයන් සය දෙනෙකුගේ නම් සහ ඔවුන්ගෙන් ඇතැමෙක් සැඟවී සිටින ස්ථාන පවා සඳහන් කරමින් රහස් ඔත්තු සේවා විසින් ළඟදීම සිදුවීමට ප්‍රහාරයක් ගැන අනතුරු අඟවා තිබියදීත් ඒ සම්බන්ධයෙන් පියවර ගැනීමට අපොහොසත්වීම හේතුවෙන් ඝාතනයට ලක්වූ 300 කට අධික පිරිසගේ ජීවිත ගැන ආරක්ෂාව භාර ප්‍රධානීන් වගකිව යුතු බව අදාළ පෙත්සමේ දැක්වේ.  \"රාජ්‍ය ආරක්ෂාව බාරව වගකිව යුතු, මෙරට උත්තරීතර නීතියවන ආණ්ඩු ක්‍රම ව්‍යවස්ථාව උල්ලංඝනය නොකරන බවටත්, එය ආරක්ෂා කරන බවටත් ඒ මත දිවුරා පොරොන්දු වූ  ආරක්ෂක අමාත්‍ය, සේනාධි නායක, විධායකයේ හා කැබිනට් මණ්ඩලයේ ප්‍රධානී ජනාධිපතිවරයාද, අග්‍රාමාත්‍යවරයාද, කැබිනට් හා කැබිනට් නොවන අමාත්‍යවරුන්ද,ව්‍යවස්ථාදායකයේ සියලුම මන්ත්‍රීවරුන්ද, විශ්‍රාමික ජනාධිපතිවරුන්ද, රාජ්‍ය ආරක්ෂක අමාත්‍යාංශ ලේකම්වරයාද, පොලිස්පතිවරයාද, මෙම තොරතුරු බාරව සිටින හා වගකිවයුතු ඒ ඒ රාජ්‍ය නිලධාරීන්ද ඝාතනය වූ, තුවාල ලැබූ මෙන්ම පීඩාවට පත්ව සිටින සියලුම පුරවැසියන්ගේත්,මාගේත් පහත සඳහන් මූලික අයිතිවාසිකම් හිතාමතාම, චේතාන්විතව උල්ලංඝනය කර අනතුරේ හෙළා ඇති බව මාගේ දැනුම අනුව විශ්වාස කරමි,\" යනුවෙන් ද අදාළ පැමිණිල්ලේ සඳහන් වේ.  මේ අතර අඟහරුවාදා (අප්‍රේල් 23) රාත්‍රියේ ජාතිය අමතා අදහස් දැක්වූ ජනාධිපති මෛත්‍රීපාල සිරිසේන කියා සිටියේ, ප්‍රහාරය සම්බන්ධ රහස් තොරතුරු තමන් වෙත දැනුම් නොදුන් බවය. \"එම රාජ්‍ය ඔත්තු සේවාවට ලැබුණු තොරතුරු එම වගකිවයුතු ප‍්‍රධාන නිලධාරින් විසින් මා වෙත ද ඉදිරිපත් නොකළ බව මා විසින් මෙහිදී විශේෂයෙන් සඳහන් කළ යුතුයි. මෙම තොරතුරු ලැබීම පිළිබඳ මා දැනුවත් කළා නම් ඒ පිළිබඳ වහා කි‍්‍රයාමාර්ග ගැනීමට පුළුවන්කම තිබුණා,\" ජනාධිපතිවරයා පැවසීය. කෙසේ වුවත් බදාදා (අප්‍රේල් 24) පාර්ලිමේන්තුවේදී විශේෂ ප්‍රකාශයක් කළ ෆීල්ඩ් මාෂල් සරත් ෆොන්සේකා, ජාතික ඔත්තු සේවා ප්‍රධානියා කෙලින්ම වගකියනු ලබන්නේ ආරක්ෂක අමාත්‍යවරයාට බැවින් ඔහු අදාළ වාර්තාව ජනාධිපතිවරයා වෙත ලබා දෙන බව පෙන්වා දුන්නේය.  අදාළ තොරතුරු ලැබී තිබුණ බව සනාථ කළ ආරක්ෂක අමාත්‍යාංශයේ ලේකම් හේමසිරි ප්‍රනාන්දු, ජාත්‍යන්තර මාධ්‍ය හමුවේ කියා සිටියේ මෙතරම් බරපතල ප්‍රහාරයක් සිදුවනු ඇතැයි තමන් අපේක්ෂා නොකළ බවය. ප්‍රහාර සම්බන්ධයෙන් විදේශීය රාජ්‍යයක ඔත්තු සේවාවකින් තොරතුරු ලැබී තිබුණ ද ඒ සම්බන්ධයෙන් තමන් හෝ කැබිනට් මණ්ඩලය දැනුවත් නොකළ බව අගමැති රනිල් වික්‍රමසිංහ මීට ඉහත දී පැවසීය. එමෙන්ම එම රහස් තොරතුරු සම්බන්ධයෙන් ඉදිරි පියවර ගැනීමට ආරක්ෂක අංශ කටයුතු නොකළ බවට චෝදනා කළ අමාත්‍ය රාජිත සේනාරත්න, මාස ගණනාවක් මුළුල්ලේ අගමැතිවරයා හෝ ආරක්ෂක රාජ්‍ය අමාත්‍යවරයා ජාතික ආරක්ෂක කවුන්සිලය වෙත කැඳවා නොතිබුන බව ද සඳහන් කළේය.   "}, {"headline": "\"මට ඔසප්වීම නිසා මගේ මිත්තනියට අවසන් ගෞරවය පුද කිරීමත් තහනම් කළා\"", "date": "2018 පෙබරවාරි 23", "news": "\"ගැහැණු ළමුන් ඔසප්වීම යනු ඉන්දියාවේ අදටත් ඉතා සංවේදී කාරණයක් වුවත්, සංවේදී පාරම්පරික ඇගයීම් වෙනසක් අනාවරණය කෙරුණ යළි හමුවක් සිදුවෙන තෙක් මෙපමණ කලක් එය මට අදාළ චාරිත්‍රයක් වූයේ නැහැ\"  \"කව්රු හරි ලග 'ටැම්පොන්' එකක් (tampon - ඔසප් වීමේ දී  පිටවන රුධිරය උරා ගැනීමට යෝනි මාර්ගයට ඇතුළු කරන පුළුන්වලින් තැනූ ඇබයක්)  තියෙනවාද?\" මම නාන කාමරයෙන් පිටතට පැමිණෙන අතර ඇසුවෙමි.       උණුසුම් තේ කෝප්පයක රස විඳිමින් සතුටු සාමීචියේ යෙදී සිටි මගේ පවුලේ සියළු දෙනාම එකවර  නිහඩ විය. එදින අපි සැවොම සිටියේ තමිල්නාඩු ප්‍රාන්තයට අයත් 'රාමේස්වරම්' දූපතේ සාමාන්‍යය ප්‍රමාණයේ හෝටල් කාමරයකය.  එය අසාමාන්‍ය නිහැඬියාවක් බව වැටහුණේ  පිටත පැවති වරුසාවෙන් එන හිරිකඩ එක විට ජනේලයට වැදෙන ශබ්දයත් සමගය. එමෙන්ම දිනපතා 'වට්ස් ඇප්' (WhatsApp ) ඔස්සේ කතා කරන මහද්වීප තුනක ජීවත් වන මගේ පවුලේ සාමාජිකයන් එකට එකතු වූ විට මෙවැනි  නිහඬතාවයක්  කිසිසේත්ම බලාපොරොත්තු විය නොහැක.   දිගා වී සිටි ඇදෙන් බිමට බැසගත් මගේ නැන්දා ඇයගේ අත් බෑගය වෙත පියනැගුවාය. ඒ තුළින් ගත් සනීපාරක්ෂක තුවායක් ඇය මා අත තැබුවාය.   \"අපි ෆාමසි එකක් ලගින් නවත්තනකම් මේක ඔයාට ඇති වෙයි\" ඇය පැවසුවාය. \"ඔයා දන්නවා නේද මේකේ තේරුම මොකක්ද කියලා?\" ඇය මගෙන් ඇසුවේ  මා දෙස දුක් මුසු බැල්මක් හෙළමිනි. \"ඔයාට කෝවිලට යන්න එන්න බැරි වෙයි.\" වර්ග කිලෝමීටර හැටක වපසරියකින් යුතු රාමේස්වරම් දූපත ධීවර සහ සංචාරක කර්මාන්තවලට ප්‍රසිද්ධ වුවත් අපි එහි ගොස් සිටියේ විනෝද චාරිකාවකට නොවේ.. එය ඉතා විශේෂ දුක්මුසු කාරණයක් මුල් කරගත් ගමනක් විය. ඒ වන විට මගේ ආදරණීය මිත්තනිය මියගොස් වසරක් ගතවී තිබුණි. මහද්වීප කිහිපයක විසිරී සිටින අපගේ පවුලේ සාමාජිකයන් මෙතෙක් කල් එකට සම්බන්ධ කර තබා ගත්තේ ඇයයි.  පසුගිය දෙසැම්බර් මස අසන්නට ලැබුණ මෙම දුක්මුසු ආරංචියත් සමග, අප සියලු දෙනාම වහාම වෙන් කරගත් ගුවන්යානා මගින් ඇයගේ අවමංගල්‍යය උත්සවයට සහභාගී වීමට පැමිණියෙමු.  මරණය හා සම්බන්ධ හින්දු චාරිත්‍ර බොහොමයක් ඇත. ඉන්දියාවේ ඔබ ජීවත් වන ප්‍රදේශය අනුව එම චාරිත්‍ර ද වෙනස් වනු ඇත.  මගේ පවුලේ ඥාතියෙකු මිය ගිය විට අදහන්නේ දකුණු ඉන්දීය හින්දු චාරිත්‍රය. මියගිය ඇයගේ සිරුර සුදු පැහැති කපු රෙද්දක දවටා නැවත අප නිවස වෙත රැගෙන එන ලදී.  ඉන්පසු ඇයගේ සිරුර විශාල කෙසෙල් කොලයක් මත තබා අප සියලු දෙනා ඒ වටා රොක් වී යාඥා කළෙමු.  ඇයගේ සිරුර ආදාහනය කිරීමට රැගෙන යාම පුරුෂයන්ට සීමා විය.එම මොහොතට සහභාගී වීමට මට නොහැකි වීම ගැන ඇත්තේ පසුතැවිල්ලකි.   ඇයගේ මරණයෙන් දින පහළොවක් ගත වන තුරු අපි මාංශ අනුභවයෙන් වැළකී සිටියෙමු. දින අනූවකට පසු විශේෂ උත්සවයක් පවත්වන ලදී.  ඉතිරි චාරිත්‍ර ඉටු කරන දින නැවත හමුවීමට පොරොන්දුව ගුවන් තොටුපොලේදී අපි  එකිනෙකාගෙන් සමුගතිමු. ශෝක කාලයේ අවසන් කොටස රාමේස්වරම් දූපතේ පිහිටි ඉතා ප්‍රසිද්ධ දේවස්ථානයකදී ඉටු කිරීමට නියමිතව තිබුණි.   මින් වසර තිස් හයකට පෙර මියගිය මගේ සීයාගේ අවමංගල්‍ය චාරිත්‍ර සිදු කර ඇත්තේද එකී දේවස්ථානයේ දී වීම විශේෂත්වයකි.  බෙංගාල බොක්ක ආසන්නයේ පිහිටි රාමේස්වරම් දූපත එහි පිහිටි පුරාණ දේවස්ථානය හේතුවෙන් මහත් ප්‍රසිද්ධියක් දරයි. රාමා දෙවියන් සීතා කුමරිය බේරාගැනීමට එම  ස්ථානයේ සිට ශ්‍රී ලංකාව දක්වා පාලමක් තැනූ බව පුරාවෘත්තයන්හි සදහන් වෙයි.  ගුවන් ගමන් තුනක් සහ වල ගොඩැලි සහිත මාර්ගයක මෝටර් රථයෙන් ගමන් කරන අතරතුර මෙම දේවස්ථානයේ තොරතුරු කියවීමට මට අවස්ථාවක් ලැබුණි. එහි ඇති අලංකාර බරාඳ, පූජනීය කුළුණු, කැටයම් කළ විශාල ගල් කණු සහ මිනිසුන් එහි පැමිණෙන විශේෂ අවස්ථාවන් පිළිබදව කියවා දැනුවත්වීමට හැකි වුණි. මම ආගමානුකූලව ජීවත් වන කෙනෙකු නොවුනත්  වන්දනා ගමනක යෙදෙන නිසා එහි ඇති වැදගත්කම ගැන දැනගත යුතුයැයි මට හැඟුණි. රාමේස්වරම් ගැන සේම මිත්තනිය මිය ගොස් මාස කිහිපයකට පසු ඉටුකරන අවසන් චාරිත්‍ර ගැනද මම බොහෝ ගැඹුරට සිතන්නට වුනෙමි.  නැවත අපි හෝටල් කාමරයේ සිද්ධිය දෙසට යොමු වෙමු.  නැන්දා දුන් සනීපාරක්ෂක තුවායද අතැතිව සිටි මට, පවුලේ සියලු දෙනා සමඟ එක් වී දුක බෙදාහදා ගන්නා මොහොතට සහභාගී වීම වැලැක්වීම ගැන තරහක් ඇති විය.  \"දැන් ඔයා කියන්නේ මට මාසික ශුද්ධිය හැදුනු නිසා කෝවිලට එන්න බැහැ කියලද?\" මම ආවේගශීලීව ඇසුවෙමි. වැඩිහිටියෙකු ඉදිරියේ උස් හඩින් කතා කිරීම වැරද්දක් බව මගේ වචනවලින් නැන්දාගේ  කුඩා වූ නෙත් යුගල දෙස බැලූ මට ක්ෂණිකව වැටහුණි.  \"මට සමාවෙන්න\" මම ඉක්මනින් වැරැද්ද පිළිගත්තෙමි. \"නමුත් අනිවාර්යෙන්ම ඔයා එහෙම දෙයක් නෙවෙයි නේද කියන්නේ. මේ තරම් දුරක් ගුවනින් ඇවිත් මට කෝවිල ඇතුළට යන්න බැහැ කියල නෙවෙයි නේද ඔයා කියන්නේ\" මම නැන්දාගෙන් ඇසුවෙමි.  \"මේක මම කියන දෙයක් නෙවෙයි\" ඇය පිළිතුරු දුන්නාය. \"නමුත් ඒවා සිද්ධ විය යුත්තේ මෙහෙමයි\"   \"කවුද කියන්නේ?\" මම නැවත ඇසුවෙමි. \"ඒක එහෙම තමයි සිද්ධ වෙන්න ඕනේ. ඒක ලොකු ප්‍රශ්නයක්\" ඇය තරයේ ප්‍රකාශ කර සිටියේ කාමරය තුළ සිටින අන් අයට මා වෙනුවෙන් පෙනී සිටීමට වුවමනා වුවත් එසේ කිරීමෙන් පලක් නැති බව හඟවමිනි. කිසි කෙනෙකු මා වෙනුවෙන් ඉදිරිපත් වීමට උත්සහ කළේත්  නැත. එය අවසන් තීරණය විය. මට රියැදුරාත් සමග කෝවිලෙන් පිටත ගත කිරීමට සිදුවනු ඇත.  කලක් ගතවෙද්දී ආර්තවය හා බැඳුණු නොයෙක් මතවාද දැනගැනීමට මට හැකි විය.  වර්තමාන කාන්තාවන් පාව්චිචි කරන වැඩි දියුණු කළ සනීපාරක්ෂක තුවා නොමැති කාලයේ පටන් ඉහත කී චාරිත්‍ර පිළිපදින බව තවත් නැන්දා කෙනෙක් මට පැවසුවාය. මාසික ශුද්ධිය පවතින කාලයේදී කාන්තාවන් නිවසේ වැඩ කටයුතු ඇතුළු අනෙකුත් දෛනික රාජකාරීවලින් ඉවත් වී විවේක ගන්නා බව මගේ මව සඳහන් කළාය. මේ පිළිබදව දැනුමක් ඇති උගත් පිරිසක් සමග මා කළ සාකච්ඡාවකදී ඉහත මතයට  සම්පූර්ණයෙන්  වෙනස් මතයක් දැන ගැනීමට හැකි විය. 'චවුපදී' නම් හින්දු චාරිත්‍රයට අනුව මාසික ශුද්ධිය පවතින කාලය තුළ එම කාන්තාව අපිරිසිදු සහ අවාසනාවන්ත කෙනෙකු ලෙස සළකන බව එක් පුද්ගලයෙක් පැවසුවේය. පූජකවරයෙකුගේ අදහස වූයේ, මෙම කාලය අතරතුර කාන්තාවන් පිරිසිදු යැයි සැලකෙන අතර කෝවිලක දී හෝ වෙනත් ස්ථානයක දී පිටස්තර අය ඇස ගැටීමෙන් ඔවුන් කිලිටි වන බවය. පවිත්‍ර සහ අපවිත්‍ර දේ මුල් කර ගත් චාරිත්‍ර හේතුවෙන් කාන්තාවට මෙවැනි තහනම් පැනවෙන බව හින්දු ආගම තුළ කාන්තාවන්ගේ භූමිකාව ගැන විශේෂඥ දැනුමක් ඇති ආගම් පිළිබද මහාචාර්ය අර්වින්ද් ශර්මා පවසයි. \"එක්තරා කාලයක, මළ කඳක් හෝ මලමුත්‍ර අත ගෑ මිනිසුන් අපිරිසිදු ලෙස සලකන චාරිත්‍රයක් තිබුණා. මාසික ශුද්ධිය පවතින කාල සීමාවේ ගැහැණු ගැන හිතුවෙත් ඒ විදියට\" මහාචාර්යවරයා පැවසුවේය.   \"ආගම් ගැන ලියා ඇති දේ අතර කාන්තාවන්ට මෙසේ සැලකීමට හේතු සඳහන් කර නැත්තේ ඇයි ද යන්නට උත්තර දෙන්න අපහසුයි\"  \"අපි මේ කතා කරන දෙය අදාළ වන්නේ 'ස්මර්ටිස්' (පුරාණ හින්දු භාෂාවක්) යන්නෙන් පැවතෙන ස්මාතා හින්දු ආගමටය. නමුත් ශක්තා හින්දු ආගමේ (ශක්තා හින්දු භක්තිකයන් දේවතාවියන් අදහන අතර එහිදී කාන්තාවන් ප්‍රශංසා ලබයි) මාසික ශුද්ධිය සැලකෙන්නේ අපවිත්‍ර දෙයකට වඩා පිරිසිදු දෙයක් හැටියට\" මහාචාර්යවරයා තව දුරටත් පෙන්වා දුන්නේය. නොයෙකුත් කණ්ඩායම් විසින් දුෂ්කර ගම්මානවල ජීවත් වන කාන්තාවන්ට සනීපාරක්ෂක තුවා ලබා දීමේ ව්‍යාපෘති ආරම්භ කිරීමත් සමග පසුගිය වසරවල මාසික ශුද්ධිය සම්බන්ධ කරුණු ගැන ඉන්දියාව තුළ මහත් කතා බහක් ඇති වී තිබෙයි.  වර්තමානයේ දී සමාජ ජාල භාවිතයෙන් බොහෝ ඉන්දියානු කාන්තාවන් මාසික ශුද්ධිය සම්බන්ධයෙන් ඇති චාරිත්‍රවලට අභියෝග කරන සමාජ ව්‍යාපාර ආරම්භ කර ඇත. එහි එක් ප්‍රතිඵලයක් ලෙස #HappyToBleed (රුධිර වහනය සන්තෝෂයක් යන තේරුම් ඇති) හැෂ්ටැගය නිර්මාණය වී ඇත.  මෑතකදී එළිදැක්වූ 'පෑඩ් මෑන්' (Pad Man) නම් බොලිවුඩ් සිනමාපටය, මාසික ශුද්ධිය මාතෘකාව කර ගත් ලෝකයේ ප්‍රථම සිනමාපටය වේ.  මෙම සිනමාපටය නිම වී ඇත්තේ සත්‍යය සිද්ධියක් ඇසුරෙනි. දකුණු ඉන්දියාවේ දුෂ්කර පළාත්වල ජීවත් වන කාන්තාවන්ට අඩු වියදමෙන් සනීපාරක්ෂක තුවා සාදා ගත හැකි උපකරණ ලබා දීම සදහා සමාජ සේවා ව්‍යාපාරයක් දියත් කළ අරුනචලාම් මුරුගනාතන්ගේ ජීවිත කතාව මෙම සිනමාපටයට පාදක වී ඇත.  \"මගේ මුළු ජීවිත කාලයම ගැහැණුත් එක්ක ජීවත් වෙලා තිබෙනවා, ඒත් මට මේ චිත්‍රපටයේ මාතෘකාව ගැන වෙන කවදාවත් නැති තරමට ඉගෙන ගන්න වුණා. මේ ගල් යුගය නෙවෙයි - මාසික ශුද්ධිය කියන්නේ ස්වාභාවික දෙයක්\" යැයි 'පෑඩ් මෑන්' සිනමාපටයේ ප්‍රධාන චරිතය නිරූපණය කරන ආක්ෂේ කුමාර් පවසයි. නැවතත් අපි ඇයගේ කතාවට යොමු වෙමු. පවුලේ සියලු දෙනා කෝවිල ගේට්ටුවෙන් ඇතුළු වන ආකාරය එහි පිටත සිට බලා සිටි මගේ මනසෙහි පෙර සිද්ධීන් එකින් එක පෙළ ගැසුනි.  ජංගම දුරකථනය අතට ගත් මම 'වට්ස් ඇප්' (WhatsApp) ඔස්සේ  මගේ ඥාති සොහොයුරියකට කෙටි පණිවිඩ යවමින් මෙම සිද්ධිය විස්තර කලෙමි. ඇයට ද  අවසන් අවමංගල චාරිත්‍ර ඉටු කිරීමට සහභාගී වීමට නොහැකි විය. කෙටි පණිවුඩවලට පිළිතුර දෙමින් සිද්ධිය පිළිබදව ඇය කනගාටුව ප්‍රකාශ කළත්, මිනිත්තු කිහිපයකට පිළිතුරු දීම නැවැත්වුවාය.   \"ඔයාට මාසික ශුද්ධිය වෙලා කියල ඒ අයට නොකියා ඉන්නයි  තිබුනේ. ඒ ගොල්ලන්ට ඒක දැනගන්න විදියක් නැහැනේ\" කෙටි නිහැඬියාවකින් පසු ලැබුණ ඇයගේ 'වට්ස් ඇප්' පණිවුඩයේ සඳහන් වූවාය. \"මාසික ශුද්ධිය තියෙද්දී ඔයා කෝවිලට ගිහින් තියෙනවාද?\" මම ඇසුවෙමි.  \"අපේ වයසේ ඉන්න ගොඩක් අය ගිහින් තියෙනවා\" ඇය බොහොම සැහැල්ලුවෙන් පිළිතුරු දුන්නාය. මිනිත්තු තිහකට පෙර මගේ නැන්දා පැවසූ දෙයට හාත්පසින්ම වෙනස් අදහසක් ඉදිරිපත් කරමින් ඇය පැවසුවේ \"කිසිම කෙනෙක් දන්නේ නැත්නම් ඕක මහ ලොකු දෙයක් නෙමෙයි\" යනුවෙනි. "}, {"headline": "ඔසප් කාලය තුළ මඩුවකට පිටමං කරන නේපාල කාන්තාවන් : තිදෙනෙක් මරුට", "date": "2019 ජනවාරි 11", "news": "ඔසප් කාලය තුළ නිවසින් පිටමං කොට මඩුවක රඳවා සිටි කාන්තාවක සහ ඇයගේ දරුවන් දෙදෙනා මිය යෑමේ පුවතක් නේපාලයෙන් වාර්තා විය. මාසික ආර්තවය නැතහොත් ඔසප් කාලය තුළ කාන්තාවන් බලහත්කාරයෙන් නිවසින් පිටත රඳවා තැබීමේ චාරිත්‍රය නීතියෙන් තහනම් කර ඇති නමුත් නේපාලයේ ග්‍රාමීය පෙදෙස් හි තවමත් එය ක්‍රියාත්මක වෙයි. ඉහත කී තිදෙනා මියගොස් ඇත්තේ, මේ දිනවල පවතින අධික ශීතලෙන් බේරීම සඳහා මඩුව තුළ ගිනි මැලයක් දල්වාගෙන නින්දට ගොස් සිටියදී ය. ගිනි මැලයෙන් නිකුත් වූ දුම ආශ්වාස කිරීමෙන් ඔවුන් මිය යන්නට ඇතැයි සැක කෙරෙන බව නේපාල බලධාරීහු බීබීසී වෙත පැවසුහ. මෙම සිද්ධිය වාර්තා වන්නේ නේපාලයේ බටහිර පෙදෙසේ බජුරා දිස්ත්‍රික්කයේ ය. මව සමඟ මිය ගොස් ඇත්තේ වයස අවුරුදු 9 සහ 12 පසුවූ දරුවන් දෙදෙනෙකි.  මෙවැනි සිද්ධියක් වාර්තා වූ ප්‍රථම අවස්ථාව මෙය නොවේ. ඔසප් සමය ඇතුළත, මඩුවක හෝ ගව ගාලක නිදා ගැනීමට බලහත්කාරයෙන් නිවසින් බැහැර කර සිටිය දී කාන්තාවන් මියගිය අවස්ථා කිහිපයක් වාර්තා වී තිබුණි. එසේ රැය පහන් කරමින් සිටි යොවුන් දැරියකට සර්පයෙකු දෂ්ඨ කිරීම හේතුවෙන් ඇය මිය ගිය පුවතක් ද මීට පෙර වාර්තා විය. නේපාල භාෂාවෙන් \"චෞපඩි\" (chhaupadi) යනුවෙන් හැඳින්වෙන මෙය එරට සමාජයේ මුල්බැස ගෙන ඇති චාරිත්‍රයක් වන අතර වසර 2017 දී නීතියෙන් තහනම් කෙරුණි. ඔසප් වූ කාන්තාවක් නිවසින් පිටත රඳවන පුද්ගලයන්ට මාස තුනක සිර දඬුවමක් හෝ පවුම් 21ක (ඇමෙරිකානු ඩොලර් 27 කි) දඩයක් නියම කිරීමට එම නව නීතිය යටතේ බලය ලැබෙයි. මාස් ශුද්ධි සමයේ සහ දරුවන් ප්‍රසූත කළ දිනවල කාන්තාවන් 'අපිරිසිදු එසේම අවාසනාව උදාකරන්නියන්' යයි මුල්බැස ගත් පෞරාණික හින්දු පිළිගැනීමක් ඇති අතර එම කාලය තුළ ඔවුන්ට නිවසින් පිටත මඩුවක හෝ හරක් ගාලක නිදා ගන්නා ලෙස බල කෙරෙන අවස්ථා වාර්තා වෙයි. හරක් ගාලක නිදා ගන්නා ලෙස බල කෙරුනත් 'තමන් අපිරිසිදු හෙයින්' එම කාන්තාවන්ට ගවයන් අතපත ගෑම තහනම්ය. එපමණක් නොව, ඔසප් වූ කාන්තාවන්ට සිය නිවසේ ආහාර ගැනීම හෝ වැසිකිළි පාවිච්චියට අවසර නොලැබෙන අතර සිය උවමනා සඳහා ගමින් පිටත බොහෝ ඈතට ඇවිද යාමට සිදු වෙයි. ළඟදී දරුවන් වැදූ කාන්තාවන්ට ද මෙම චාරිත්‍රයට මුහුණ දීමට සිදු වෙයි. එම කාන්තාවන් වඩාත් දැඩි හිරිහැරයට ගොදුරු වන්නේ ශීත කාලය උදාවත් සමග දැඩි සීතලේ සිටීමට සිදුවීමත් සමඟයි. එසේම, ඔසප් වූ දැරියන්ට අධ්‍යාපනය සඳහා පාසල් යාමට ද අවසර නොලැබෙයි. මෙම චාරිත්‍රයට එරෙහිව දඬුවම් ද සමඟ නව නීතියක් සම්මත කර ඇති නමුත් සමාජයේ මුල්බැස ගත් එම පුරුද්ද පරාජය කළ හැකි වේදැයි කාන්තා ක්‍රියාධාරිනී පේමා ලාකි ප්‍රශ්න කරන්නීය. \"චෞපඩි පුරුද්ද නීතිය මගින් විතරක් නතර කරන්න පුළුවන් කියල හිතන්න අමාරුයි. හේතුව එය ගැඹුරින් මුල් බැසගත් සමාජ චාරිත්‍රයක් නිසා. අනිත් අතින් කාන්තාවනුත් ඒකට හවුල්. ඒ නිසයි මේක නතර ක‍රන්න අමාරු\" පේමා ලාකි පෙන්වා දෙයි. ඇමෙරිකානු රාජ්‍ය දෙපාර්තමේන්තුව විසින් නිකුත් කරනු ලැබ ඇති මානව හිමිකම් වාර්තාවක් අනුව 2010 වසරේ වයස අවුරුදු 15 - 49 අතර නේපාල කාන්තාවන්ගෙන් 19% ක් \"චෞපඩි\" චාරිත්‍රය අනුගමනය කරති. ඔසප් සමය, කාන්තාව අපිරිසිදු වෙන කාලයක් ලෙස සැලකෙන්නේ නේපාලයේ පමණක් නොවේ. එය අපිරිසිදු කාලයක් ලෙස සලකන ආගම් පිළිබඳවත් වාර්තා වෙයි. එම විශ්වාසය නිසා ඔසප් වූ කාන්තාවන් ඇතැම් ආගමික ස්ථානවල පුද පූජාවන්ට සහභාගී කර නොගනිති. ඔසප් වූ කාන්තාවන් හින්දු කෝවිල් වලට ඇතුළු කර නොගැනීම එක් උදාහරණයක් පමණි. කෙදිනක හෝ කාන්තාවන්ගේ ශාරීරික පවිත්‍රතාව මැන බැලිය හැකි උපකරණයක් සොයා ගතහොත් පමණක් කාන්තාවන්ට සිය කෝවිලට ඇතුල් වීමට අවසර දෙන බව කේරලයේ, සබරිමලෙයි කෝවිලේ ප්‍රධාන පරිපාලකයා ප්‍රකාශ කරනු ලැබීම පසුගිය අවධියේ සමාජ සංවාදයකට හේතු විය. එම ප්‍රකාශය සමාජ මාධ්‍ය මගින් දැඩි දෝෂ දර්ශනයට ලක්වූ බව, 'ද ටයිම්ස් ඔෆ් ඉන්දියා' පුවත් පත වාර්තා කළේය. මුස්ලිම් පල්ලිවලත් එම තහංචිය බල පැවැත්වෙයි. මාලි රටේ ඩොගොන් (Dogon) ගෝත්‍රයේ කාන්තාවෝ ඔසප් සමය නිවසින් පිටත මඩුවක ගත කරති. "}, {"headline": "ඔසප් නිවාඩුවේ අයිතිය ශ්‍රී ලංකා කාන්තාවන්ටත්?", "date": "2016 දෙසැම්බර් 28", "news": "ඉල්ලීමක් ඉදිරිපත් වන්නේ නම් ශ්‍රී ලංකාවේ කාන්තාවන්ටත් ඔසප් නිවාඩුවක් ලබාදිය යුතුයැ'යි කැබිනට් මණ්ඩලයට නිර්දේශ කිරීමට සූදානම් බව කාන්තා කටයුතු ඇමතිනී චන්ද්‍රානි බණ්ඩාර පවසන්නීය. ඇමතිවරිය ඒ බව කියා සිටියේ චීනයේ පළාත් ගණනාවක් තුළ දැනටමත් ක්‍රියාත්මක ඔසප් නිවාඩුව ශ්‍රී ලංකාවේත් ක්‍රියාවට නැගිය හැකි දැයි සංදේශය කළ විමසීමකදීය.  ශ්‍රී ලංකාවේත් එවැනි නිවාඩුවක් ලබා දිය යුතුයැ'යි තමන් පුද්ගලිකව විශ්වාස කරන බව චන්ද්‍රානි බණ්ඩාර ඇමතිවරිය ප්‍රකාශ කළාය. \"දරන්න බැරි වේදනාවක් එන කාන්තාවෝ ඉන්නවා. මමත් ඒ වගේ කාන්තාවන් ගැන හොඳට දන්නවා. ඒ නිසා මගේ පෞද්ගලික මතයක් හැටියට මම හිතනවා එහෙම නිවාඩුවක් දෙන්න පුලුවන්නම් හොඳයි කියල.\" යනුවෙන් ඇය පැවසුවාය. ඔසප් වීම ආරම්භයත් සමග දරාගත නොහැකි වේදනාවක් දැනෙන්නේ නම් එවැනි කාන්තාවන්ට මසකට දිනක් හෝ දෙකක් නිවාඩු ලබා ගැනීමට චීනයේ පළාත් ගණනාවක් තුළ නීතියෙන් අවස්ථාව හිමි වේ. එවැනි ක්‍රමයක් ශ්‍රී ලංකාවේ ස්ථාපනය කිරීමට පෙර එහි ඇති ප්‍රායෝගික ගැටලු දීර්ඝ වශයෙන් සාකච්ඡාවට බඳුන් කළ යුතුව ඇති බව කාන්තා කටයුතු පිළිබඳ ඇමතිවරිය සඳහන් කළාය. "}, {"headline": "මුස්ලිම් විරෝධී ප්‍රහාර නතර කිරීමට සුදුසු පියවර ගෙන නැහැ- මානව හිමිකම් කොමිසම", "date": "2019 මැයි 26", "news": "පාස්කු ඉරිදා ප්‍රහාරවලින් පසුව පසුගියදා වයඹ පළාතේ ස්ථාන කීපයකත් හලාවත දිස්ත්‍රික්කයේ  සහ මිනුවන්ගොඩ නගරයේත්  වාර්ගික අරමුණු මුල්කර ගනිමින් එල්ල කෙරුණ ප්‍රහාර සම්බන්ධයෙන් ශ්‍රී ලංකා මානව හිමිකම් කොමිසම වැඩ බලන පොලිස්පතිවරයා දැනුවත් කර ඇත. ශ්‍රී ලංකා මානව හිමිකම් කොමිසමේ සභාපතිනි ආචාර්ය දීපිකා උඩුගම ප්‍රමුඛ කොමසාරිස්වරුන්, ඉහත කී අපරාධ සිදු කෙරුණ ස්ථානවල සංචාරයක නිරතවීමෙන් අනතුරුව, එම දැනුවත් කිරීම සිදු කරනු ලැබ තිබෙන්නේ වැඩ බලන පොලිස්පති චන්දන වික්‍රමරත්න  වෙත යොමු කරන ලද ලිපියක් මගිනි.  ශ්‍රී ලංකා මානව හිමිකම් කොමිසමේ නිලධාරීන් ප්‍රහාර එල්ල කෙරුණ ස්ථානයන්හි සිදු කරන ලද සංචාරයේ දී, එකී ප්‍රහාරවලට ගොදුරු වූ ගම්වැසියන්,ප්‍රජා නායකයන් මෙන්ම පොලිසියේ සහ ශ්‍රී ලංකා යුද හමුදාවේ නිලධාරීන් මුණ ගැසුණ බවත්, සභාපතිනි ආචාර්ය දීපිකා උඩුගමගේ අත්සනින් යුතුව යොමු කර ඇති එම ලිපියෙහි දැක්වෙයි. එම ලිපිය මගින් ශ්‍රී ලංකා මානව හිමිකම් කොමිසම වැඩ බලන පොලිස්පතිවරයාගෙන් ඉල්ලා සිටින්නේ ප්‍රශ්නකාරී කරුණු සම්බන්ධයෙන් විසඳුම් ඉදිරිපත් කිරීමෙහිලා අවධානය යොමු කරන ලෙසය.  අප්‍රියෙල් මාසයේ පාස්කු ඉරිදා එල්ල කෙරුණ ත්‍රස්ත ප්‍රහාරයෙන් අනතුරුව, පලිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. මුස්ලිම් ජනයා වැඩි වශයෙන් වාසය කරන නගර සහ ගම්මාන පහසුවෙන් හඳුනා ගත හැකි බව පෙන්වා දෙන ශ්‍රී ලංකා මානව හිමිකම් කොමිසම, එල්ල වීමට ඉඩකඩ තිබුණ ප්‍රහාර වලක්වාලීමේ පියවරක් වශයෙන් එම ප්‍රදේශයන්ට ඇතුල්වෙන ස්ථානයන්හි  මාර්ග බාධක ආදිය ඉදි කිරීමක් සිදු කොට නොතිබුණ බවත් සඳහන් කරයි.  එසේම එම පශ්චාත් පාස්කු මුස්ලිම් විරෝධී ප්‍රහාර එල්ල කෙරුණ ප්‍රදේශයන්හි එකී ප්‍රහාරවලට පෙර පොලිසිය ,විශේෂ කාර්ය සාධක බලකාය හෝ ත්‍රිවිධ හමුදාවේ භටයන් නිරත කරවීමක් සිදු කොට නැති බවත් ශ්‍රී ලංකා මානව හිමිකම් කොමිසම කියා සිටියි. වැඩ බලන පොලිස්පතිවරයාට තවදුරටත් කරුණු පැහැදිලි කරන ශ්‍රී ලංකා මානව හිමිකම් කොමිසම, විශේෂයෙන්ම පොලිසිය සහ හමුදා මුරපොළක් ආසන්නයේ මිනුවන්ගොඩ නගරයේ ප්‍රහාර එල්ල කොට ඇත්තේ එවැනි පූර්ව ආරක්ෂණ වැඩ පිළිවෙලක් ක්‍රියාත්මක නොවීම නිසා බවත් පෙන්වා දෙයි. ප්‍රහාර එල්ල කරනු ලැබීමට පැය කීපයකට පෙර 118 සහ 119 යන පොලිස් ඇමතුම් අංකවලට කථා කරමින්, උද්ගත වෙමින් තිබුණ අනතුරුදායක තත්වය සම්බන්ධයෙන් නියෝජ්‍ය පොලිස්පතිවරයාගේ කාර්යාලය සහ හෙට්ටිපොල,කොස්වත්ත,කුලියාපිටිය සහ නිකවැරටිය පොලිස් මධ්‍යස්ථාන කල්තබාම දැනුවත් කළ බව බොහෝ ගම්වාසීන් තමන්ට කියා සිටි බව පවසන මානව හිමිකම් කොමිසම, එහෙත් එම අනතුර වළක්වාලීමට අවශ්‍ය පියවර ගෙන නොමැති බව වැඩ බලන පොලිස්පතිවරයාට යොමු කරන ලද සිය ලිපිය මගින් කියා සිටියි.  ඇතැම් ගම්මානවලට  පැය ගණනාවක් ප්‍රහාර එල්ල කොට ඇතැයි සඳහන් කරන ශ්‍රී ලංකා මානව හිමිකම් කොමිසම, එවැනි ප්‍රහාර නතර කිරීමට ආරක්ෂක අංශ ක්‍රියාත්මක නොවූ නිසා හෙට්ටිපොල වැනි ස්ථානයන්හි ගම්බිම් විනාශ වී ඇති බවත් පෙන්වා දෙයි. \" එම අඩුපාඩුව පාවිච්චි කරමින් ප්‍රහාරකයන්ට හෙට්ටිපොල, වත්තකලි, තුම්මෝදර, මයිකුලම්, බණ්ඩාර කොස්වත්ත, කොටම්පිටිය, මිනුවන්ගොඩ, නිකවැරටිය වැනි ස්ථානවල මුස්ලිම් පල්ලි, රථවාහන සහ වෙනත් දේපොළ නිදහසේ විනාශ කරන්නට අවස්ථාව උදා වී ඇත\" ශ්‍රී ලංකා මානව හිමිකම් කොමිසමේ සභාපතිනි ආචාර්ය දීපිකා උඩුගමගේ අත්සනින් යුතුව යොමු කර ඇති එම ලිපියෙහි දැක්වෙයි.     එම ලිපියේ වැඩිදුරටත් සඳහන් වෙන ආකාරයට බණ්ඩාර කොස්වත්තේ ප්‍රධාන මුස්ලිම් පල්ලියට ප්‍රහාරකයන් පහර දී ඇත්තේ පොලිසිය සහ යුද හමුදාව බලා සිටියදීය. \"ප්‍රහාරයක් එල්ල විය හැකි හෙයින් ප්‍රධාන මාර්ගයෙන් ඉවත්ව සිටින මෙන් පොලිසිය කොට්ටම්පිටිය ගම්වාසීන්ගෙන් ඉල්ලීමක් කර ඇතත්, ප්‍රහාරකයන් එම ගම්මානයට පහරදීමෙන් වළක්වා ලීමට පොලිසිය අසමත්ව ඇත. එහෙත් පසුවදා(මැයි 14) එම ගම්වැසියන්ගෙන් ප්‍රකාශන ලබා ගැනීමට නම් විශාල පොලිස් බලකායක් පැමිණ ඇති බව අපගේ නිරීක්ෂණය වෙයි\" එම තත්වය පිළිගත නොහැකි බවත් අදාළ ලිපිය අවධාරණය කරයි.  ශ්‍රී ලංකා මානව හිමිකම් කොමිසම තක්සේරු කරන ආකාරයට කොමිසමේ නිරීක්ෂණයට ලක්වූ ප්‍රදේශයන්හි ආරක්ෂාව සහතික කිරීමට එම ප්‍රදේශයන්හි පවතින පොලිසිවල ශක්තිය ප්‍රමාණවත් නැත. කෙසේවුවද, විපතට ගොදුරු වූ ප්‍රදේශ සඳහා පොලිස් විශේෂ කාර්ය සාධක බලාකායේ සහ ත්‍රිවිධ හමුදාවේ අතිරේක භටයන් යෙදවීම ප්‍රමාදව සිදු කොට ඇති අතර, මුස්ලිම් ගම්වැසියන් ඔවුන්ගේ ජීවිතාරක්ෂාව සඳහා පළා යන අතරවාරයේ ලද කාලය ප්‍රයෝජනයට ගත් ප්‍රහාරකයන් එම වැසියන්ගේ ජීවිකාවෘත්තිය සහ ඔවුන්ගේ දේපොළ විනාශ කර දැමීමේ සාහසික ක්‍රියාවන්හි නිරතව ඇති බවත්  ශ්‍රී ලංකා මානව හිමිකම් කොමිසම වැඩ බලන පොලිස්පතිවරයාට පෙන්වා දෙයි.  \"එපමණක් නොව, මිනුවන්ගොඩ, කුලියාපිටිය කොට්ටාරමුල්ල ප්‍රධාන මාර්ගය වැනි තැන්වල ඇඳිරි නීතිය බල පැවැත්වෙන කාල සීමාව තුළ පවා පොලිස් භටයන් බලා සිටියදීම ප්‍රහාරකයන් රංචු ගැසෙමින් සිටි බවට අපට බොහෝ පැමිණිලි ලැබී තිබෙනවා\" ශ්‍රී ලංකා මානව හිමිකම් කොමිසමේ සභාපතිනිය වැඩ බලන පොලිස්පතිවයා දැනුවත් කරන්නීය. \"අප දන්නා පරිදි, සැකකරුවන්ට එරෙහි සිවිල් සහ දේශපාලන අයිතිවාසිකම් පිළිබඳ ජාත්‍යන්තර සම්මුති පනත -2007  (ICCPR Act No.56 (Section 3) අනුව වාර්ගික සහ ආගමික ප්‍රචණ්ඩ ක්‍රියාවන් අවුස්සා ලීම තහනම් ක්‍රියාවක් වන අතර, එවැනි ක්‍රියාවන් සම්බන්ධයෙන් අත්අඩංගුවට ගනු ලබන සැකකරුවන් ඇප නියම කළ හැකිවන්නේ  මහාධිකරණයට පමණි. එම පියවර වුවද ගත හැකි වන්නේ විශේෂ තත්වයන් යටතේ පමණි. එහෙත් අප සඳහන් කරන වාර්ගික ප්‍රහාර සම්බන්ධයෙන් අත්අඩංගුවට ගන්නා ලද සැකකරුවන් පොලිසිය වට කරන ලද කණ්ඩායම්වල බලපෑම හමුවේ මුදා හරින ලද බව ඇසින් දුටු සාක්ෂි අනුව දැන ගැනීමට ලැබී ඇත.\" එම ලිපියේ ඇතුළත් වෙයි. එසේම එම ගැටුම් සම්බන්ධයෙන් බිංගිරිය පොලිසිය මගින් අත්අඩංගුවට ගන්නා ලද සැකකරුවන් හෙට්ටිපොල පොලිසියට භාරදීම,ඔවුන් නැවතත්  බිංගිරිය පොලිසියට ගෙනයාම සහ අන්තිමේදී එම සැකකරුවන් පොලිස් ඇප මත මුදා හැරීම වැනි ඉහත කී පනතට පටහැනි ක්‍රියා සිදුකොට ඇති ආකාරය පිළිබඳවත්, සැකකරුවන් පොලිසි අතර මාරුකිරීමට අදාළ වාර්තා සටහන් කොට නැති ආකාරය ගැනත් ශ්‍රී ලංකා මානව හිමිකම් කොමිසම දීර්ඝ වශයෙන් වැඩ බලන පොලිස්පතිවරයා දැනුවත් කර ඇත.  එසේම එම ප්‍රශ්නකාරී වාතාවරණය තුළ සිදුව ඇතැයි පැවසෙන දේශපාලන අතපෙවීම් පිළිබඳ චෝදනා සමග තත්වය තවත් සංකීර්ණ අතට හැරුන බව ශ්‍රී ලංකා මානව හිමිකම් කොමිසමේ අදහස වෙයි.    \"එපමණක් නොව,මැයි 13 වෙනිදා 'කරන්තිපොල' වෙළෙඳසැල්  හතරකට එල්ල කෙරුණ පහරදීම්  සම්බන්ධයෙන් ප්‍රශ්න කිරීමට පොලිසියට ගෙනගිය හතර දෙනකු මුදා හරින ලෙස ප්‍රචණ්ඩකාරීව හැසිරුණ කණ්ඩායම් ඉල්ලා සිටි අතර එම ඉල්ලීමට පොලිසිය එකඟ වී ඇත. මුදා හරින ලද වහාම එම පුද්ගලයන් ඇඳිරි නීතිය බල පැවැත්වෙද්දී කුලියාපිටියේ මුස්ලිම් ජාතිකයන් සතු වෙළෙඳසැල් වලට පහර දී ,ඉන් අනතුරුව රඹාවැව වෙළෙඳසැල්වලට පහර දීමට ගොස් ඇත\" ශ්‍රී ලංකා මානව හිමිකම් කොමිසම පවසයි. එසේම,කොට්ටාරමුල්ල ප්‍රදේශයේ සිදු කෙරුණ පහරදීම් සම්බන්ධයෙන් අත්අඩංගුවට ගන්නා ලද පුද්ගලයන් හතර දෙනෙක්  පොලිසිය විසින් මැයි 15 වෙනිදා මුදා හරිනු ලැබ ඇති බවත්, වැඩබලන පොලිස්පතිවරයාගේ නියෝගය පරිදි එම පියවර ගත් බව පොලිස් ස්ථානාධිතිවරයා(OIC) විසින්  වාර්තා කරනු ලැබ ඇති බවත්  මානව හිමිකම් කොමිසම වැඩ බලන පොලිස්පතිවරයා වෙත යොමු කරන ලද ලිපියේ දැක්වෙයි. රටවැසියන්ට එකසේ හිමිවිය යුතු නීතියේ රැකවරණයට බාධා සිදු කෙරුණ  තම අවධානයට ලක්වූ එවැනි අසතුටුදායක තත්වයන් පිළිබඳව සැලකිල්ලට ගනිමින්, තත්වය නිවැරදි කිරීමට කඩිනමින් පියවර ගන්නා ලෙසත් ශ්‍රී ලංකා මානව හිමිකම් කොමිසම වැඩ බලන පොලිස්පතිවරයාගෙන් ඉල්ලා සිටියි. එසේම මහජන පැමිණිලි සහ ඉල්ලීම් සැලකිල්ලට ගනිමින්, වාර්ගික නොසංසුන් තත්වයන් ගැටුම්කාරී තත්වයක් කරා පරිවර්තනය වීම වළක්වා ලීමට පොලිසිය විසින් ගත යුතුව ඇති ක්‍රියාමාර්ගයන් පිළිබඳවත් ශ්‍රී ලංකා මානව හිමිකම් කොමිසම සිය ලිපිය මගින් පොලිස්පතිවරයාගේ අවධානය යොමු කර ඇත.  "}, {"headline": "\"මම මුස්ලිම් වුණත් සිංහල තම්බියෙක්, අපිට කඩු මොකට ද?\"", "date": null, "news": "පාස්කු ඉරිදා ප්‍රහාරයෙන් අනතුරුව නොයෙක් දෙනාගෙන් නොයෙක් ප්‍රකාශ නිකුත් විය.  එම ප්‍රකාශවලට ජාතික ආරක්ෂාවේ සිට නායකයන්ගේ වගකීම දක්වාත් බුර්කාවේ සිට කඩු කිනිසි දක්වාත් ප්‍රස්තුත සැපැයිණි. ඇතැම් ප්‍රකාශ සමාජ මාධ්‍ය ඔස්සේ දැඩි විවේචනයට ලක් විය. වරෙක උපහාසයට ගොදුරු විය. ඒ අතරින් විශේෂ අවධානයක් යොමු වූ කරුණු කිහිපයකි. ඉන් එක් කාරණයක් වූයේ බුර්කාව යි. යුද්ධයක් නැති රටේ මෙතරම් කඩු කුමට ද? යන්න ජනතාව නැගූ තවත් පැනයකි. මේ පිළිබඳව මුස්ලිම් ප්‍රජා නායකයන්ගෙන් සහ ආගමික නායකයන්ගෙන් විවිධ මත සහ අර්ථකතන ඉදිරිපත් විය.  නමුත් මාධ්‍ය ඉදිරියේ ඔවුන් දක්වන අදහස් සමස්ත මුස්ලිම් ප්‍රජාවගේ ම අදහස ද? එම ප්‍රකාශ සාම්ප්‍රදායික මුස්ලිම් ජනයා අනුමත කරන්නේ ද?   කිහිප දෙනෙකු සමඟ කතා බහ කිරීමේ දී, ඊට හාත්පසින් වෙනස් අදහස් දරන මුස්ලිම්වරුන් ද ශ්‍රී ලංකාවේ සිටින බව දැන ගතිමි.  නමුත් බොහෝ දෙනා තම නම හෙළි කරමින් එය ප්‍රසිද්ධියේ කියා පෑමට මැලි වෙති.  \"අපෝ බැහැ. මාව අපේ සමාජයෙන් කොන් වෙයි...., මටත් තර්ජන එයි..., මම මුස්ලිම් ජාතිය පාවා දුන්න කියල අපේ අය කියයි...\"   නම හෙළි කරමින් එම අදහස් ලියන්නදැ'යි ඇසූ විට මට ලැබුණේ මෙවැනි පිළිතුරු ය. මේ අතර නම ගම සහිතව තම අදහස් එළිදැක්වීමට නිර්භීත වූ මුස්ලිම් ප්‍රජා නායකයෙකු හමු විය.   \"ශ්‍රී ලාංකිකයෙක් හැටියට, සිංහල තම්බියෙක් හැටියට මම ගොඩක් දුක් වෙනවා. මම ඉගෙන ගත්තේ බෞද්ධ පාසලක. සිංහල යහළුවන්, සිංහල සංස්කෘතිය, බොදු සුවඳ. මේ හැම දෙයක් එක්කම තමයි මම ජීවත් වුණේ.\"  ඔහු නමින් එම් එස් එච් මොහමඩ් ය. මහරගම පිළිකා රෝහලට පෙට් ස්කෑනරයක් ලබා දීම සඳහා පුරෝගාමී වූයේ ඔහුය. \"මම ඉස්ලාම් භක්තිකයෙක් වුණත් ඒ බෞද්ධ සංස්කෘතිය සමඟ හැදිච්ච නිසා මම දන්නවා බෞද්ධයන්ගේ හදවත්. ඔවුන් ජාතිවාදීන් නොවෙයි. ඒ නිසා තමයි අපට අවුරුදු දහස් ගණනක් මෙහි ජීවත් වෙන්න ලැබුණේ.\" \"මේක පුණ්‍ය භූමියක්‌. සුළු ජාතිකයෝ භාග්‍යවන්තයෝ, මේ වගේ මහ ජාතියක් එක්ක මේ පුණ්‍ය භූමියේ ජීවත්වෙන්න ලැබීම.\" සිය මව සහ පියා පිළිබඳව මතකය අවදි කරමින් ඔහු කියා සිටියේ ඔවුන් බෞද්ධ සංස්කෘතියට ගරු කරමින් ජීවත් වූ සාම්ප්‍රදායික මුස්ලිම්වරුන් බවය. \"අපේ තාත්තට වැඩියෙන් ම හිටියේ සිංහල යාළුවො. මගේ අම්ම බුර්කාව ඇන්දේ නැහැ. සාරිය ඇඳලා සීදේවි මුහුණ එළියේ දාගෙන හිටියේ. සාරි පොටෙන් ම තමයි ඔලුව වසා ගත්තේ.\" ඔහු කතාවට අවතීර්ණ වූයේ ඒ ආකාරයට ය. ඔහු මෙහිදී \"බුර්කාව\" ලෙසින් හඳුන්වන්නේ සම්පූර්ණ මුහුණ වැසෙන සේ ඇඳීම යි. මුස්ලිම් සමාජය මෙය වෙනත් නම් වලින් හඳුන්වන බව ඔහු අවධාරණය කළේය. ශ්‍රී ලංකාවේ පවතින බෞද්ධ සංස්කෘතිය තුළ තමන්ට ඉස්ලාම් ආගම ඇදහීමට කිසිදු තහංචියක් නොතිබුණු බවත් මෑතක සිට \"මූලධර්මවාදී සුළු පිරිසක් උපරිමයට යාම නිසා මුස්ලිම් විරෝධී හඬක්\" රට පුරා මතු වූ බවත් ඔහු පවසයි. \"මම හජ් වන්දනා 25ක් කරල තියෙනවා. මම නෝම්බි අල්ලනවා. පස්වේලේ සලාතේ ඉටු කරනවා. මේ බෞද්ධ සංස්කෘතිය තුළ අපට ආගම අදහන්න කිසිම බාධාවක් නැහැ.\" නමුත් පසුගිය දශක දෙක තුළ බොහෝ මුස්ලිම්වරුන් රැකියා සඳහා මැදපෙරදිග යාමට පටන් ගත් හෙයින් ඔවුන් සමඟ අරාබි සංස්කෘතිය ශ්‍රී ලංකාව තුළට කෙමෙන් පැමිණෙන්නට පටන් ගත් බව මොහමඩ් ගේ අදහසයි. \"ඒක තමයි මේ ප්‍රශ්නවලට මුල.\" හෙතෙම පැවසීය. \"මම සිංහල තම්බියෙක්... මට දුකයි\n අපිට කඩු මොකටද? තණකොළ කපන්නලු... \n ගැහැණු ළමයි රකින්නලු... මේවා විහිලු...\n මගේ අම්ම ඇන්දේ සාරිය\n බුර්කාව නොවෙයි. සාරි පොටෙන්මයි ඔලුව වසාගත්තේ \" Facebook හි BBC News සිංහල කළ  වෙනි පළකිරීමේ අවසානය මෙය අනුමත කරමින් සමාන අදහස් ප්‍රකාශ කළ තවත් ඉස්ලාම් භක්තිකයන් අතර රටේ ප්‍රසිද්ධ ව්‍යාපාරිකයෙකු ද මට හමු විය.  නමුත් තම නම ගම හෙළි නොකරන ලෙස ඉල්ලා සිටියේ තම සමාජයෙන් සහ මුස්ලිම් පල්ලියෙන් තමන්ට දැඩි බලපෑමක් එල්ලවිය හැකිය යන බිය නිසාය. තමන්ගේ පවුලේ ඇතැම් උදවිය පවා තමන්ව කොන් කළ හැකි බවට ඔහු බිය පළ කළේය.  \"මගේ බිස්නස් වලටත් කවුරුවත් උදව් කරන එකක් නැහැ. සිංහල ප්‍රජාවට වඩා මුස්ලිම් ප්‍රජාවෙන් ඇතිවන බලපෑම වෙනස්. පල්ලියේ නෝටිස් බෝඩ් එකෙත් නම වැටෙන්න ඉඩ තියෙනවා.\" ඔහු පැවසීය. කෙසේ නමුත් \"මේ මොහොතේ ඇත්ත කතා නොකළහොත් සමස්ත මුස්ලිම් ප්‍රජාවට ම වන්දි ගෙවීමට සිදුවිය හැකි\" බව ෆයිට් කැන්සර් කණ්ඩායමේ සභාපති එම් එස් එච් මොහමඩ් ගේ අදහසයි. පාස්කු ඉරිදා ප්‍රහාරයෙන් අනතුරුව කරන ලද සෝදිසි මෙහෙයුම්වලදී සොයා ගනු ලැබූ කඩු පිළිබඳව බීබීසී සිංහල සේවය විමසූ අවස්ථාවේ දී ඔහු කියා සිටියේ කඩු තබා ගැනීම නීතිවිරෝධී බවත් ඊට දැඩි දඬුවම් පැනවිය යුතු බවත් ය. \"මොකටද කඩු? අපේ මුස්ලිම් නායකයන් යැයි කියා ගන්නා ඇතැම් අය මාධ්‍ය ඉස්සරහට ඇවිත් විහිළු කරනවා. එක නායකයෙක් ඇවිත් කිව්වා කඩු තියෙන්නේ පල්ලියේ තණකොළ කපන්න කියල. තවත් එක්කෙනෙක් කියනවා ගැහැණු ළමයි ආරක්ෂා කර ගන්න කියල.\" තමන් ද ගැහැණු දරුවන් කිහිප දෙනෙකුගේ ම පියෙකු වන බවත් තම නිවෙස තුළ කඩු නොමැති බවත් ඔහු පැවසීය. \"අවුරුදු දහස් ගණනක් සිංහල සහෝදරයෝ එක්ක ජීවත් වෙච්ච අපිට මොකටද කඩු? තරාතිරම නොබලා දඬුවම් දිය යුතුයි. කඩු කිනිසි තබා ගැනීම නීති විරෝධීයි.\" මොහමඩ් ප්‍රකාශ කළේය. වෙනත් න්‍යාය පත්‍රයන් අතැතිව කටයුතු කරන මුස්ලිම් ආගමික සහ දේශපාලන නායකයන් ශ්‍රී ලංකාවේ සිටින නමුත් සැබෑ මුස්ලිම් ජන නායකත්වයක් රටේ නොමැති වීම විශාල අඩු පාඩුවක් බවත් අද පවතින බොහෝ ප්‍රශ්නවලට එය හේතුවක් වී ඇති බවත් ඔහු අවධාරණය කරයි. පසුගියදා පැවති මාධ්‍ය හමුවක දී බස්නාහිර පළාතේ ආණ්ඩුකාරවර අසාද් සාලි කියා සිටියේ කඩු සහිත කන්ටේනර් දහයක් රට තුළට ගෙන්වා ඇති බවය. ඒ පිළිබඳව කිසිවෙකු සොයා නොබලන්නේ මන්දැයි ඔහු ප්‍රශ්න කරයි. එම් එස් එච් මොහමඩ් තවදුරටත් අදහස් දක්වමින් \"කාදිනල් තුමා හැම ජන කොටසකම ආදරය දිනා ගත්තා. උන් වහන්සේ හරි දේ කළා. අන්න ජන නායකයෝ. උන්වහන්සේ පාප් වහන්සේ වෙනවා දැකීම මගේ අහිංසක සිහිනයක්. මම අහන්නේ කව්ද මේ රටේ මුස්ලිම් ජන නායකයා?\" යනුවෙන් ප්‍රශ්න කළේය. \"මගේ පෙට් ස්කෑන් ව්‍යාපෘතියට වැඩියෙන්ම ආධාර කළේ සිංහල බෞද්ධයෝ. මම තම්බියෙක් කියල අහක බැලුවේ නැහැ.\"  \"අපි මුස්ලිම් කියල වෙනසක් නැහැ. අපි වාසනාවන්තයි. අපට ආගමික නිදහස තියෙනවා. ආර්ථික නිදහස තියෙනවා. නිදහස් අධ්‍යාපනය, නිදහස් සෞඛ්‍යය. හැම දේටම නිදහස දීල තියෙනවා. පාස්කු ඉරිදා බෝම්බ ප්‍රහාරය කවුරු කළත් මහා පාපයක්. අවුරුදු දහස් ගණනක් එකට ජීවත්වෙච්ච පවුලක් කඩල දැම්ම වගේ.\" ඔහු ප්‍රකාශ කළේය. කෙසේ නමුත් පසුගිය කලහකාරී සිදුවීම් අතර මුස්ලිම්වරුන් ආරක්ෂා කර ගැනීම සඳහා සිංහල බෞද්ධ ජනතාව කටයුතු ආකාරය පැසසිය යුතු බව ඔහු පවසයි. \"මේවා දේශපාලන ක්‍රීඩා. හානි වෙච්ච දේපළ අපිට හදා ගන්න පුළුවන්. පල්ලි හදා ගන්න පුළුවන්. ඒත් අහිංසක ජීවිත ආපසු ගන්න බැහැ. කතෝලික ජීවිත තුන්සිය ගණනක් නැති වුනා, ඒවා ආපසු දෙන්න පුළුවන් ද?\" ජාතික සංහිඳියාව සඳහා භාෂා ප්‍රශ්නය දැඩි ලෙස බලපෑ ඇති බවත් ඒ තුළින් ජාතීන් අතර සැක සංකා මතුවීම වැළැක්විය නොහැකි බවත්  මොහමඩ් පැවසීය. \"ලංකාවේ මුස්ලිම් පූජකවරුන් පනස් දාහක් විතර ඉන්නවා. සියයට අනූනමයකට ම සිංහල බැහැ. ඒක විශාල ප්‍රශ්නයක්.\" ඔහු ප්‍රකාශ කළේය. මීට සමාන අදහසක් පසුගිය දා පැවති මාධ්‍ය හමුවක දී හිටපු අමාත්‍ය ඉමිතියාස් බකීර් මාකර් ද ප්‍රකාශ කර තිබුණි. ඔහු කියා සිටියේ මුස්ලිම් පාසල් තුළ සිංහල ඉගැන්වීම සඳහා ගුරුවරුන් ලබා දිය යුතු බවය. එසේ නොවන තාක් කල් එවැනි පාසලකින් පිටවන ඉස්ලාම් දරුවන් \"සිවුරට ගරු කරන්න දන්නේ නැහැ. කන්‍යා සොයුරියකට ගරු කරන හැටි දන්නේ නැහැ. පොට්ටුවට ගරු කරන්න දන්නේ නැහැ. කුරුසයට ගරු කරන්න දන්නේ නැහැ\" යනුවෙන් ඔහු පැවසීය.  එමෙන්ම මද්‍රසා පාසල් නියාමනයකට යටත් කළ යුතු බව මාධ්‍ය හමුවක් අමතා දහස් දක්වමින් ජනාධිපති නීතිඥ අලි සබ්රි අවධාරණය කළේය.  පසුගිය දා ඇති වූ මුස්ලිම් විරෝධී ප්‍රහාරයන් පිළිබඳව විමසූ විට කදිජා පදනමේ සභාපති එම් එස් එච් මොහමඩ් තවදුරටත් අදහස් දක්වමින් කියා සිටියේ \"අන්තවාදයට හොඳම පිළිතුර යහපත් මතවාදය\" බවයි.  \"සිංහල සහෝදරයන්ගෙන් එක ඉල්ලීමක් කරන්න ඕන. ගමේ නගරයේ පෙට්ටි කඩේට, ලෑලි කඩේට, වඩේ වෙළෙන්දට, රෙදි වෙළෙන්දට ගහන්න එපා . පව්! මේ අන්තවාදයට හෝ ජාතිවාදයට වගකිය යුතු ආගමික හෝ දේශපාලන නායකයෝ හොයාගෙන ගිහින් ඒ අයට දඬුවම් දෙන්න. මම රජයෙන් ඉල්ලා සිටින්නේ ඒකයි.\" 83 ජුලි කෝලාහලවලින් අනාථ වූ තරුණයන් දහස් ගණනක් කොටි සංවිධානයට බැඳීම නිසා, එතෙක් දුර්වල සංවිධානයක් ලෙස පැවති එය ඉතා ශක්තිමත් සංවිධානයක් බවට පත් වූ ආකාරය ඔහු සිහිපත් කළේය. එම අතීතය හොඳින් දන්නා ශ්‍රී ලාංකිකයන් නැවතත් එම වරද නොකරන බවට ඔහු විශ්වාසය පළ කරයි.  පසුගිය දිනවල ඇති වූ කලහකාරී සිදුවීම් පිටුපස අදිසි දේශපාලන හස්තයක් පවතින බව ඔහුගේ මතයයි. \"බෝම්බ පිපුරුවේ 21 වැනිදා. ජාත්‍යාලයක් නම් පහුවදා ම ගහන්න පටන් ගන්නවා. මේක ප්ලෑන් එකක්. දේශපාලන ගේම් එකක්. ජඩ දේශපාලනය.\" මොහමඩ් පැවසීය. එම් එස් එච් මොහමඩ් සමඟ කළ සාකච්ඡාවේ වීඩියෝ පටය අන්තර්ජාලයට මුදා හැරීමෙන් අනතුරුව එය අගය කරමින් විශාල පිරිසක් තම අදහස පළ කර තිබුණි. ඒ අතර ඉස්ලාම් භක්තිකයෝ ද නොඅඩුව සිටිති.  රෝසේන් රෆායි නමැති කාන්තාව බීබීසී සිංහල ෆේස්බුක් පිටුවේ සඳහන් කර ඇත්තේ \"සෑම මුස්ලිම්වරයෙකුම මෙසේ විය යුතු\" බවය. \"රත්තරන් මුස්ලිම්වරයෙක්\" යන අදහස පළ කර තිබුණේ ෆාතිමා සුල්ෆා ය. මෙම අදහස් විස්තර කොට දැක්වීම පිළිබඳව අගය කරමින් ෆාතිමා හුස්නියා අනීෆ් සඳහන් කොට තිබුණේ \"සුපිරි කතාවක් රටට විස්තර කිරීම ගැන ස්තුතියි\" යනුවෙනි. \"නියම ශ්‍රී ලාංකික මුස්ලිම්වරයෙකු ගේ කතාවක්\" ලෙස අසරාන් ඩීන් මෙය හඳුන්වා තිබුණි. "}, {"headline": "රිෂාඩ් බදියුද්දීන්: \"ඉල්ලා අස්වුණේ තවත් කළු ජූලියක් ඇතිවීම වැළැක්වීමට\"", "date": "2019 ජුනි 5", "news": "අමාත්‍ය පදවියෙන් ඉවත් වීමෙන් පසු රිෂාඩ් බදියුද්දීන් මන්ත්‍රීවරයාගේ පළමු සජීවී සාකච්ඡාව ... Facebook හි BBC News සිංහල කළ  වෙනි පළකිරීමේ අවසානය තමන් තනතුරින් ඉවත් වූයේ විශ්වාස භංග යෝජනාවට බියේ නොවන බව හිටපු අමාත්‍ය රිෂාඩ් බදියුද්දීන් අවධාරණය කළේය. ඔහු කියා සිටියේ \"අහිංසක සිංහල සහ මුස්ලිම් ජනතාව අතර තවත් කලු ජූලියක් ඇති කිරීම සඳහා ඇතැමුන් උත්සාහ දරමින් සිටින හෙයින්\" එවැන්නක් වලක්වා ගැනීම සඳහා තමන් තනතුරින් ඉවත් වූ බවය. රිෂාඩ් බදියුද්දීන් මන්ත්‍රීවරයා මෙම ප්‍රකාශ කළේ බීබීසී සිංහල සේවය සමඟ ෆේස්බුක් ඔස්සේ පැවති සජීවී සාකච්ඡාවක දීය. ඔහු අමාත්‍ය තනතුරින් ඉල්ලා අස්වීමෙන් පසුව සහභාගී වූ පළමු සජීවී සාකච්ඡාව මෙයයි.  තමන්ට එරෙහිව චෝදනා එල්ල කිරීම ජාතිවාදී කල්ලියක ගේ දේශපාලන කොන්ත්‍රාත්තුවක් බව ඔහු පැවසීය. තමන්ට පවතින චෝදනා කිසිවක් මේ වන තෙක් ඔප්පු වී නොමැති බව ඔහු අවධාරණය කරයි. ඉල්ලා අස්වුණේ ඔහු තවදුරටත් කියා සිටියේ විල්පත්තුව පිළිබඳව තමන්ට චෝදනා ඉදිරිපත් කිරීම පිටුපස රාජ්‍ය නොවන සංවිධාන ද සිටින බවය. අයි එස් අන්තවාදය ශ්‍රී ලංකාවෙන් සම්පූර්ණයෙන් ම තුරන් කිරීම සඳහා තම සහයෝගය උපරිමයෙන් ලබා දෙන බව හිටපු අමාත්‍යවරයා ප්‍රකාශ කළේය. \"අපේ මුස්ලිම් නායකයන් බුද්ධි අංශයටත් තොරතුරු දීල තියෙනවා. ඒත් මේ ප්‍රහාරය නවත්ත ගන්න බැරි උනා.\" රිෂාඩ් බදියුද්දීන් මන්ත්‍රීවරයා බීබීසී සිංහල සේවයට පැවසීය. තමන් විශාල ධන සම්භාරයක් උපයාගෙන ඇති බවට නැගෙන චෝදනා පිළිබඳව විමසු විට ඔහු කියා සිටියේ සෑම වසරකම තමන් ගේ ආදායම පාර්ලිමේන්තුවට ඉදිරිපත් කර තිබෙන බව ය. කුමන ආණ්ඩුවක් බලයට පැමිණියත් තමන්ට වැඩි සැලකිල්ලක් ලැබෙන්නේ ඇයිදැයි යන ප්‍රශ්නයට පිළිතුරු දෙමින් ඔහු කියා සිටියේ තමන් උතුරු නැගෙනහිර එක් කිරීමට එරෙහිව පෙනී සිටින අතර ජාතිවාදය පැතිරීමෙන් වැළකී සිටින සිටින බවය.  "}, {"headline": "ශ්‍රී ලංකාවේ දේශපාලන අර්බුදය: මුස්ලිම් අමාත්‍යවරු ඉල්ලා අස් වෙති", "date": "2019 ජුනි 3", "news": "රජය නියෝජනය කරන සියලු මුස්ලිම් අමාත්‍යවරුන් සිය අමාත්‍ය ධූරවලින් ඉල්ලා අස් වන බව අමාත්‍ය රවුෆ් හකීම් නිවේදනය කළේය.   අමාත්‍යවරයා ඒ බව පැවසුවේ, අරලිය ගහ මන්දිරයේදී පැවති ප්‍රවෘත්ති සාකච්ඡාවකට එක් වෙමිනි. මේ අනුව, අමාත්‍ය ධූරවලින් ඉල්ලා අස්වූ මුස්ලිම් මන්ත්‍රීවරුන් පහත දැක්වේ. ඒ සමඟම මොහමඩ් කාසිම් මොහමඩ් ෆෛසාල්, මොහමඩ් හරීස්, අමීර් අලි සහ අලි සහීර් මවුලානා යන රාජ්‍ය අමාත්‍යවරු ද, අබ්දුල්ලා මහරූෆ් නියෝජ්‍ය ඇමතිවරයා ද සිය පදවිවලින් ඉල්ලා අස් වී තිබේ.    සියලුම මුස්ලිම් මැති, ඇමතිවරුන්ට එරෙහිව එල්ල වන චෝදනා පිළිබඳව කඩිනම් පරීක්ෂණ පවත්වා තමන් ඇතුළු ඕනෑම පුද්ගලයෙකු එම චෝදනාවලට වැරදිකරු බව තීරණය කෙරෙන්නේ නම් ඔවුන්ට එරෙහිව නීත්‍යානුකූල පියවර ගන්නා මෙන් ආණ්ඩුවෙන් ඉල්ලා සිටින බව අමාත්‍ය පදවියෙන් ඉල්ලා අස් වූ රවුෆ් හකීම් මන්ත්‍රීවරයා කියා සිටියේය.  මාසයක් ඇතුළත එම පරීක්ෂණවල නිගමන ප්‍රකාශයට පත්කරන මෙන් ආණ්ඩුවෙන් ඉල්ලා සිටින බව ද හිටපු අමාත්‍යවරයා පැවසීය.  முஸ்லிம் அமைச்சர்கள் அனைவரும் ஒட்டு மொத்தமாக பதவி விலகுகிறோம்... Facebook හි Rauff Hakeem කළ  වෙනි පළකිරීමේ අවසානය ආණ්ඩුකාරවරුන් වන අසාද් සාලි සහ එම් එල් ඒ එම් හිස්බුල්ලා මෙන් ම අමාත්‍ය රිෂාඩ් බදියුද්දීන් එම ධූරවලින් ඉවත් කරන ලෙස බල කරමින් පාර්ලිමේන්තු මන්ත්‍රී පූජ්‍ය අතුරලියේ රතන හිමියන් ආරම්භ කළ උපවාසය දින තුන හමාරකින් පසු සඳුදා (ජූනි 03) අවසන් කෙරිණි. ඒ, අසාද් සාලි සහ එම් එල් ඒ එම් හිස්බුල්ලා ආණ්ඩුකාර ධූරවලින් ඉවත් වීම සඳහා ඉල්ලා අස් වීමේ ලිපි ජනාධිපතිවරයා වෙත භාර දීමෙන් අනතුරුවය. රතන හිමියන්ගේ උපවාසයට සහය දෙමින් බස් රථ වර්ජන, විරෝධතා සහ උද්ඝෝෂණ රට පුරා ප්‍රදේශ කිහිපයක පැවැත්විණි. මේ අතර, පදවියෙන් ඉල්ලා අස්වෙමින් ජනාධිපති මෛත්‍රීපාල සිරිසේන වෙත ලිපියක් යවන නැගෙනහිර පළාතේ හිටපු ආණ්ඩුකාර එම්එල්ඒඑම් හිස්බුල්ලා පවසන්නේ ශ්‍රී ලංකාවේ මුස්ලිම් ජනතාවගේ ආරක්ෂාව පිළිබඳ සහතිකයක් දිය නොහැකි බැවින් ඉල්ලා අස්වන බවය.  පාස්කු ඉරිදා එල්ල කළ මරාගෙන මැරෙන ප්‍රහාර ශ්‍රී ලංකාවේ මුස්ලිම් ප්‍රජාව දැඩිව හෙළා දකින නමුත් \"මුස්ලිම් ප්‍රජාව පිළිබඳව භයානක මනෝභාවයක් මවාපෑම සඳහා සූක්ෂම ව්‍යාපාරයක් දියත් වෙමින් පවතී,\" යනුවෙන් ද එම ලිපියේ සඳහන් වේ.  \"මා ඉල්ලා අස් නොවුනහොත් මුස්ලිම් ප්‍රජාවගේ දේපළ සහ ජීවිත විනාශ වීමේ බරපතල තර්ජනයක් ද,\" මතු වී ඇති බව පවසන පදවියෙන් ඉල්ලා අස් වූ ආණ්ඩුකාරවරයා, \"මුස්ලිම් ප්‍රජාවගේ ආරක්ෂාව පිළිබඳව කිසිදු සහතිකයක් දිය නොහැකි තත්වයක් උද්ගතව ඇති බව මා හට ඉතාම පැහැදිලිව ඒත්තු ගොස් ඇති බැවින් මගේ ප්‍රජාව ගේ යහ පැවැත්ම පිළිබඳව පමණක් සැලකිල්ලට ගනිමින් පදවියෙන් ඉල්ලා අස්වන බව වැඩිදුරටත් සඳහන් කර තිබුණි.  වැඩිදුර කරුණු විමසීම පිණිස හිටපු ආණ්ඩුකාර අසාත් සාලි ඇමතීමට බීබීසී සිංහල සේවය දැරූ උත්සහය සාර්ථක නොවීය.  මේ අතර ට්විටර් පණිවුඩයක් නිකුත් කරමින් කතානායක කරු ජයසූරිය පවසන්නේ, සුළු පිරිසක් විසින් කරන ලද අපරාධ සම්බන්ධයෙන් සමස්ත මුස්ලිම් ජනතාවට දඬුවම් නොකළ යුතු බවය.  ශ්‍රී ලංකාවේ දේශපාලනය තවදුරටත් වාර්ගික පදනම මත බෙදී වෙන් නොවිය යුතු බව අවධාරණය කරන කතානායකවරයා, ඇතැමුන්ට එරෙහිව එල්ල වී තිබෙන චෝදනා සම්බන්ධයෙන් පරීක්ෂණ පවත්වා වහාම අවශ්‍ය පියවර ගත යුතු බවත් පෙන්වා දෙයි.  කියවන්න: "}, {"headline": null, "date": null, "news": "ඇය හිටපු එල්ටීටීඊ ළමා සෙබළියක්. ඔහු සිවිල් ආරක්ෂක බලකායේ සාමාජිකයෙක්. දස වසරකට පෙර පසමිතුරන් වූ ඔවුන් අද සිඟිති දියණියකගේ ආඩම්බර දෙමව්පියන්. \"ජනවාරි අටවෙනිදා ජනමතය විසින් අවුරුදු පහකට මේ අරාජිකත්වය ගෙනල්ලා තියෙනවා. එමගින් අපි ආරම්භයේදී නොදැක්ක විශාල දේශපාලන රික්තයක් ගොඩනැගුනා\" \"අපේ පන්සල අවට මුස්‌ලිම ගම්මානයක් තියනවා . ඒ ගම්මානයට ගියාම එහි මුස්‌ලිම ජනතාව අදත් මට සලකනවා අදටත් ඒ අය විශේෂ කෑමක් හැදුවම මුල්ම කොටස මට ගෙනල්ලා පිළිගන්නනවා. ෆ්‍රැන්සිස් දේවගැතිවරයා රජයේ හමුදා දැඩි ලෙස විවේචනය කළ ද, එල්ටීටීඊ සාමාජිකයින් කළ කෲරකම් පිළිබඳව ඔහු මුනිවත රැකීය. මුලතිව්, වෙල්ලමුල්ලිවයික්කාල් වෙරළ තීරයේ තිබී එල්ටීටීඊ සංවිධානය භාවිත කළ නිල ඇඳුමට සමාන ඇඳුම් කොටස් කිහිපයක් සමඟ මිනිස් අස්ථි කොටස් හමුවෙයි. කැනීම් අරඹයි. \"දරුවාගේ ඇඟ පුරාම වෙඩි පාරවල්. මම කිරි දීලා හදපු දරුවා මටත් කලින් ගියා.... පුතා අහිමිවී දවස් හතරෙන් දුවත් අහිමි වුනා... දරුවෝ දෙන්නම වළ දැම්මේ වැල්ලේ...\" යුද්ධය අවසන් වී දස වසරක් සපිරීම නිමිත්තෙන් සති අන්තයේදී කොළඹ අගනුවර සහ උතුරේ සැමරුම් උත්සව කිහිපයක් පැවැත්විණි. වසර තිහක් පුරා පැවති ගැටුම් නිම වී වසර දහයක් සපිරුණ ද උතුරු නැගෙනහිර ජනතා ගැටලුවලට විසඳුම් ලබා දීමට බලධාරීන් තවමත් අසමත්ව ඇතැයි මැසිවිළි පළ වෙයි. ආරක්ෂක සෙබළෙකු සහ හිටපු එල්ටීටීඊ සෙබළියක අතර ඇති වූ පස මිතුරන්ගේ අපූරු ආදර අන්දරය. සමානතා රැසක් ඇති බෞද්ධ, හින්දු සහ කතෝලික ඉගැන්වීම් සහ ඉස්ලාම් දහමේ උසස් ඉගැන්වීම් වලින් පෝෂණය ලද සමාජය සාකච්ඡා මගින් ගැටලු නිරාකරණය කර ගත යුතු බව ඉමිටියාස් බාකීර් මාර්කර් පවසයි. 2009 මැයි මාසයේදී යුද ගැටුම් අවසන්වීමෙන් අනතුරුව, මානව හිමිකම් උල්ලංඝන සහ යුද අපරාධ චෝදනා සම්බන්ධයෙන් ශ්‍රී ලංකාව ගත් පියවර ගැන විමසුමකි. විපක්ෂනායක මහින්ද රාජපක්ෂ ඇතුළු ඒකාබද්ධ විපක්ෂ කණ්ඩායම ජනාධිපති මෛත්‍රීපාල සිරිසේන වෙත යොමු කළ ලිපියට ඇමති මංගල සමරවීරගේ ප්‍රතිචාරය. \"යුද්ධයේදී වීරත්වයක් දක්වපු පුද්ගලයායි රණවිරුවා. නිල ඇඳුමක් ඇඳ ගත්ත හැමෝ ම නොවෙයි. අනුරාධපුරෙන් එහාටවත් නොගිය අයත් නොවෙයි. යුද්ධයකදී ගොඩක් දේවල් සිද්ධ වෙනවා.\" \"අපිට කරන යෝජනාවලින් බලපෑම් කරන්නේ නැතුව ඉන්නවා නම් හොඳයි. මේ ප්‍රශ්න අපි විසඳගන්නම්,\" ජනාධිපතිවරයා මාධ්‍ය ආයතන ප්‍රධානින් සමග පැවසීය. මානව හිමිකම් මණ්ඩලයේ මේ වසරේ සැසි වාරය ආරම්භ කිරීමට සමගාමීව මෙම හර්තාලය කැඳවන ලද බව අතුරුදහන්වූවන්ගේ ඥාතීහු පැවසූහ. සිලාවතුර මුල් පදිංචිකරුවන්ගේ ඉඩම් තුළ ස්ථාපනය කර ඇති නාවික හමුදා කදවුර ඉවත් කරන ලෙස ඉල්ලා ප්‍රදේශවාසීහු විරෝධතාවක නිරත වෙති. මුලතිව් ගුරුකන්ද පුරාණ රජමහා විහාර භූමියේ ආගමික අයිතිය සම්බන්ධයෙන් මතුව තිබෙන මතභේදය සන්හින්දියාවට තර්ජනයක් විය හැකි බව හින්දු පූජකතුමෙක් පවසති. අදාළ නඩුවෙන් ශ්‍රී ලංකාවට එල්ල වී ඇති යුද අපරාධ පිළිබඳ චෝදනා ගැන යළි අවධානය යොමුවන බව පැමිණිලිකරුවන්ගේ නීතිඥයින් පවසද්දී එම නඩුවෙන් බ්‍රිගේඩියර්වරයාට බලපෑමක් නැති බව විදේශ අමාත්‍යාංශය අවධාරණය කරයි. \"විශාල හාවක් හූවක් හදනවා රට බෙදෙන ව්‍යවස්ථාවක් එනවා කියලා. ජාතිවාදය පදනම් කරගෙන බොරු හදනවා. ඒවා කිසි ම වග විභාගයකින් තොරව මාධ්‍ය ජනතාව අතරට ගෙනියනවා.\" ජනාධිපතිවරයාගේ උපදෙස් පරිදි හමුදාව විසින් කෘෂිකාර්මික කටයුතු සඳහා යොදා ගනු ලබන උතුරු පළාතේ ඉඩම් අක්කර 1099 ක් නිදහස් කරන බව යුද හමුදාව පවසයි. "}, {"headline": null, "date": null, "news": "\"ජර්මනිය තුළ යුදෙව්වන්ට එරෙහිව නිතරම හිරිහැර සිදු කෙරුනා. නමුත් මෑතක සිට ඒවා ඉතා කලහකාරී, දරුණු මෙන්ම විශාල වශයෙන් පැතිර යමින් පවතිනවා\" වසර තිහක් පුරා පැවති ගැටුම් නිම වී වසර දහයක් සපිරුණ ද උතුරු නැගෙනහිර ජනතා ගැටලුවලට විසඳුම් ලබා දීමට බලධාරීන් තවමත් අසමත්ව ඇතැයි මැසිවිළි පළ වෙයි. ආරක්ෂක සෙබළෙකු සහ හිටපු එල්ටීටීඊ සෙබළියක අතර ඇති වූ පස මිතුරන්ගේ අපූරු ආදර අන්දරය. \"සිංහල කමට සිංහල කඩෙන් බඩු ගනිමු\" යනුවෙන් සඳහන් පෝස්ටරයක් සමාජ මාධ්‍ය තුළ සංසරණය වේ. 2009 මැයි මාසයේදී යුද ගැටුම් අවසන්වීමෙන් අනතුරුව, මානව හිමිකම් උල්ලංඝන සහ යුද අපරාධ චෝදනා සම්බන්ධයෙන් ශ්‍රී ලංකාව ගත් පියවර ගැන විමසුමකි. \"මහත්තයට ඕනෑ කමක් තිබුණේ නැහැ ගෙයක් හදා ගන්න. ඉන්න තැනක් ඕන නිසා මම මහත්තයා ළඟ දරුවා දාලා රට ගියා. මම රට ගිහින් එද්දී ළමයවත් දාලා මහත්තයා වෙන කෙනෙක් එක්ක ගිහින් තිබුණා.\" බුදු පිළිමවලට හානි කිරීමේ සිදුවීම් සම්බන්ධයෙන් ගැටුම් ඇතිකර නොගන්නා මෙන් බෞද්ධ හිමිවරු සහ ප්‍රජා නායකයන් ජනතාවගෙන් ඉල්ලීමක් කරති. \"මාවනැල්ල ප්‍රදේශයේ පූජනීය ස්ථානවලට අගෞරව වන ආකාරයෙන් සිදු වී ඇති ප්‍රචණ්ඩ ක්‍රියා තරයේ හෙළා දකිනවා\" - අමාත්‍ය කබීර් හෂීම්. සිය සිනමා නිර්මාණය ශ්‍රී ලංකාවේ සිංහල සහ දෙමළ ජනතාව අතර සහජීවනයක් ඇති කිරීමට උපකාර වනු ඇතැයි ජූඩ් රත්නම් උදක්ම කියා සිටියි. ගොවියන් සහ ෆුලනි ගොපල්ලන් අතර ප්ලැටූ ප්‍රාන්තයේදී ප්‍රචණ්ඩ ක්‍රියා ඇතිවූයේ භූමියට අයිතිවාසිකම් කීම හේතුවෙනි. හිට්ලර්ගේ සිර කඳවුරුවල ලක්ෂ ගණනක් ජනතාව ගෑස් කාමර තුළ සිර කර සමුලඝාතනය කරන ලද අතර නොයෙකුත් වධබන්ධනවලට ද ලක් කෙරිණ. ජාතිවාදී ප්‍රකාශන හමුවේ මුස්ලිම් භක්තික සේවකයෙකු ආරක්ෂා කිරීමට අපොහොසත්වීම ගැන ඉන්දීය එයාටෙල් සමාගම දැඩි විවේචනයට. ෆේස්බුක් ඇතුළු සමාජ මාධ්‍ය ජාල සඳහා පනවා ඇති තහනම ලබන සිකුරාදා (මාර්තු 16) ඉවත් කෙරෙන බව විදුලි සංදේශ අමාත්‍ය හරින් ප්‍රනාන්දු බීබීසී සිංහල සේවයට පැවසීය. ආණමඩුව 'මදිනා' හෝටලය ගිනි තබා විනාශ කිරීම සම්බන්ධයෙන් සැකපිට තරුණයන් ඇතුළු හත් දෙනෙකු අත්අඩංගුවට ගෙන ඇති බව පොලිසිය පවසයි. කිසියම් පිරිසක් 'මදීනා' හෝටලයට ගිනි තබා විනාශ කළත් වහා එහි පැමිණි සිංහල ජනතාව ගින්න නිවාදමා දවසක් ඇතුළත එය යළි ඉදිකර දීමට සමත් වූහ. මහනුවර සහ ඒ අවට ප්‍රදේශවල ආගම මත පදනම් වූ ප්‍රචණ්ඩ ක්‍රියා පැතිර යද්දී සහජීවනයේ ඇති වැදගත්කම ලොවට කියනුවස් මුස්ලිම් පල්ලි වෙත වැඩම කළ බෞද්ධ භික්ෂූන් වහන්සේ පිළිබඳ රත්මලානෙන් වාර්තා වේ. අපරාධකාරී කොටස් මැඩ පැවැත්වීමට මෙන්ම වහාම සමාජය යථා තත්ත්වයට පත්කිරීම සඳහා පොලිසිය මෙන්ම ආරක්ෂක හමුදා ද සුදුසු පරිදි බලගැන්වෙන බව ජනාධිපති මාධ්‍ය අංශය පැවසීය. ශ්‍රී ලංකාව ද සම්බන්ධ වී සම්මත කරගන්නා ලද 30/1 යෝජනාව සම්පූර්ණයෙන්ම ක්‍රියාත්මක කරන මෙන් විපක්ෂනායකවරයා ආණ්ඩුවෙන් ඉල්ලයි. \"අපේ උපවාසයට අදට අවුරුද්දක් ගෙවුනා. අපි මෙතෙන්ට ආවේ අපේ කතාව කියන්න. අපට පොරොන්දු ලැබෙනවා. ඒත් ඒවා ඉටු වෙන්නේ නැහැ. අපට මේ ප්‍රශ්නයේ දී සිංහල සහෝ දරවරුන්ගේ සහයෝගය අවශ්‍ය කරනවා\" \"පානම මිනිස්සු සිංහල. මුලතිව් අම්මල දෙමළ. තාමත් ඔවුන් මහපාරේ ඔවුන්ගේ දරුවෝ ඉල්ලලා. පානම මිනිස්සු පාරේ තමන්ගේ ඉඩම් ඉල්ලලා.\" "}, {"headline": "ශ්‍රී ලංකාවේ ආගමික සංහිඳියාවට අරුතක් දුන් යුවළක්", "date": null, "news": "සිබමාලෙයි සහයනේසන් සහ නවුෆුල් හිකායා වැන්නන් සමාජය තුළ විසුවද සුලබ නොවේ.  මන්නාරමේ උපන් සහයනේසන් රෝමානු කතෝලික බැතිමතෙකි. ඔහුට ඉස්ලාම් බැතිමතියක වූ හිකායා හමුවූයේ මීට වසර 32කට පමණ පෙරදීය. ඒ කොළඹ පිහිටි රාජ්‍ය නොවන සංවිධානයක සේවය කරමින් සිටින අතරතුරය. ඔවුන් දෙදෙනා අන්තර් ආගමික සහජීවනය පිළිබඳව අප සමාජයට වැදගත් පාඩමක් කියා දී තිබේ.  ඒ, මනුෂ්‍යකම අන් කිසිවකටත් වඩා අගනේය යන්නය.    \"අපේ පවුලේ ළමයි අට දෙනයි. මම දෙවෙනියා. ඉස්කෝලේ ගිහින් ඉවර වෙලා මම යාළුවෙක් එක්ක ගියා සමාජ සේවය කරන්න. ඒකට මට ආස හිතුණා. මම හිටියේ සෞඛ්‍ය අංශයේ. මට එතනදී තමයි මෙයාව හම්බ වුණේ,\" එසේ පැවසුවේ හිකායාය. ඔවුන් දෙදෙනාගේ සම්බන්ධය නිසා සහයනේසන්ට සිය රැකියාව ද අහිමිව ගියේය. නමුත් විවිධ බාධක මැද වුව ද ඔවුන් දෙදෙනා 1989දී විවාහ වූහ.   \"එයාගේ ආගම පැත්ත මට නම් එච්චර දැනුණේ නැහැ. හේතුව මම ඒගොල්ලන්ගේ ගෙදර ගියහම ඒ ගෙදර දෙමව්පියෝ මට සැලකුවේ එයාලගෙ ම දරුවෙක් හැටියට. අපිත් ගියහම නිකන් යන්නේ නැහැ. මොනවා හරි අරගෙන යන්නේ. එනකොට සල්ලිත් දීලා එන්නේ,\" සහයනේසන් පැවසුවේය. \"මම මුස්ලිම් අයගේ සමහර සිරිත්වලට කැමතියි. ඒගොල්ලෝ කෑම කනකොට තනියෙන් කන්නේ නැහැ. එක ම බේසමට කෑම දාගෙන සවාන් කියන විදියට කන්නේ. මමත් එහේ ගියහම ඒක කරනවා.\" ඔහු වැඩිදුරටත් පැවසුවේ, ඔවුන්ට දරුවන් තිදෙනෙකු සිටින බවත් ඔවුන් ද \"හොඳ ගතිගුණ\" ඉගෙන ගෙන ඇති බවත්ය. \"දැන් මගේ දරුවෝ එළියට යනකොට අම්මාගෙයි තාත්තගෙයි කකුල් වඳින්නේ නැතිව යන්නේ නැහැ.\" \"අපි පොඩි කාළේ ඉඳල ගොඩක් ආගම පැත්තෙන් ආවට අපිට කිව්වේ අනිත් ආගමටත් ගොඩක් ගරු කරන්න ඕනේ කියලා. පොඩි කාලේ ඉඳන් ම අපි කොච්චිකඩේ පල්ලි යනවා. හින්දු යාළුවෝ එක්ක කෝවිල් යනවා. මම ගොඩක් නිදහසේ හැදුණේ. අනිත් අයගේ අදහස්වලට ඉඩ දෙන්න පුරුදු වුණා. ගෙවල්වල ප්‍රශ්න ඇති වෙනවා. නමුත් අපි ඒක ආගම පැත්තෙන් නෙමෙයි ගන්නේ. මගේ දරුවෝ තුන් දෙනා ම ක්‍රිස්තියානි කරලා තියෙන්නේ. නමුත් ආගම අපිට කවදාවත් ප්‍රශ්නයක් වෙලා නෑ,\" එසේ පැවසුවේ හිකායාය. අප්‍රේල් 21 වනදා පාස්කු ඉරු දින ඔවුන් සුපුරුදු පරිදි වත්තල ඇලකන්දේ පිහිටි දේවස්ථානයකට ගොස් ඇත්තේ ඉරිදා දේව මෙහෙයට සහභාගි වීමටය. නමුත් ඔවුන් එහි යන විට දේවස්ථානය වසා දමා තිබු බව සහයනේසන් පැවසීය. \"එතන හිටපු කෙනෙක් සිද්ධ වෙලා තිබුණ දේ කිව්වා. අපිට ගොඩක් දුක හිතුණා. ආගමේ නාමයෙන් මිනිස්සු මරන්න කියලා මම දන්න විදියට කිසි ම ආගමක උගන්වන්නේ නැහැ.\"   250 දෙනෙකුට වැඩි සංඛ්‍යාවක් මිය ගිය එම බෝම්බ ප්‍රහාර මුස්ලිම් ජාතික තරුණයින් පිරිසක් කර ඇති බව දැන ගැනීමෙන් පසු තමා ද කනගාටුවට පත්වූ බව හිකායා කීවාය.  \"කොයි ආගමේ වුණත් හොඳ දෙයක් කිව්වොත් ඒක අපිට ගන්න පුළුවන්. දැන් අපේ ආගමේ කියලා තියෙන්නේ ඔයා ළඟ තියෙන දේ දීලා කන්න කියලා. ඒකනේ අපිට සවාන් එකෙන් කන්න පුරුදු කරන්නේ. ඒක අවුරුදු හතරෙන් ම පුරුදු කරනවා. ඒ වගේ ජීවිත ගත කරන මිනිස්සු කොහොම ද අනිත් මිනිස්සු මරන්නේ. මේ මිනිස්සු ආගම කියලා මුකුත් දන්නේ නැහැ. ඔයා කියනවා මම කරනවා.\"  පොලිස් පරීක්ෂණවලින් හෙළි වී ඇත්තේ, ජාතික තව්හීද් ජමාත් නමැති අන්තවාදී කණ්ඩායමක පිරිසක් බෝම්බ ප්‍රහාරය එල්ල කර ඇති බවය. මෙවැනි දේ සිදුවීමට මග පෑදී ඇත්තේ කුමක් නිසා දැයි හිකායාගෙන් විමසූ විට ඇය කීවේ ඊට හේතුව එකිනෙකා කෙරෙහි ඇති අනවබෝධය බවය. \"කතෝලික කෙනෙක් බැන්දයි කියල මගේ නම තාම වෙනස් කරලා නෑ. මගේ වාසගම වෙනස් කරන්න බෑ. දවසක් කෙනෙක් මට මුස්ලිම් නේද කියල ඇහුවා. නමුත් අපි පරම්පරා ගාණක් පස්සට ගියොත් මුදියන්සේ හරි කාගේ හරි වාසගම එනවා අපිට. නෑ කියල කියන්න බෑ. සමහර අයට තේරෙන්නේ නෑ.\"  මිනිස්සු ජීවිතේ දිහා සැහැල්ලුවෙන් බැලිය යුතු බවත් සෑම දෙනාට ම ජීවත් වීමේ අයිතිය ඇති බවත් තේරුම් ගන්නේ නම් සමාජයේ ප්‍රශ්න සාකච්ජාවෙන් නිරාකරණය කර ගත හැකි බව සහයනේසන් අප සමග පැවසීය. \"දැන් අවුරුදු 30ක් 32ක් විතර අපි එකට ජීවත් වෙනවා. ඉඳලා හිටලා ජීවිතේ අලුත් කරන වෙලාවලුත් තියෙනවා. පොඩි පොඩි රණ්ඩුත් වෙනවා. නමුත් අපි අතර කවදාවත් ආගම නිසා ප්‍රශ්න ඇති වෙලා නෑ. පසුගිය ඇටෑක් එක වෙලාවෙත් අපි ඒ ගැන ප්‍රශ්න ඇති කර ගත්තේ නැහැ. එයා මයි මාව සමහර වෙලාවට පල්ලියට එක්කරගෙන යන්නේ.\"  සහයනේසන් පැවසුවේ, තම ජීවිත දෙස ආපසු හැරී බලන විට පෙනී යන්නේ කොයි ආගමත් සමාන බවය. \"අපි දැන් මොන ආගමේ ද කියන්න බැහැ. ආගම් දෙකේ ම වගේ ඉන්නවා. අපි මේ වගේ වෙලාවක මනුෂ්‍යත්වය ගැන හිතන්න ඕනේ. දැන් මගේ නෝනගේ කාට හරි මොනවා හරි වුණා නම් ඒක මට වුණා වගේ. සාමයෙන් ජීවත් වීමයි වැදගත්.\" "}, {"headline": "ශ්‍රී ලංකාවේ යුද්ධය සහ \"ද්‍රෝහියෙක්\" වූ දෙමළ සිනමාවේදියා: \"වැඩිම කෘරත්වය පළ කළේ කොටි කැරලිකරුවන්\"", "date": "2018 සැප්තැම්බර් 18", "news": "සිනමා ශිල්පී ජූඩ් රත්නම්   තමන්ම ප්‍රකාශ කරන ආකාරයට \"ද්‍රෝහියෙකි\". දෙමළ ජාතිකයෙකුවන ඔහු, ශ්‍රී ලංකාවේ පැවති සිවිල් යුද්ධයේදී විවිධ කුරිරු ක්‍රියාවල යෙදුන බවට LTTE සංවිධානයට චෝදනා කරයි. තමන්ට එසේ හැඟෙන්නේ කුමක් නිසාදැයි, බීබීසී ආසියානු ජාලයේ   නලිනී සිවදාසන්   සමග ඔහු විස්තර කළේය.  \"යුද්ධයේ අවසාන කාලය වනවිට, මට ඕන වුණේ LTTE එක පරාජය වෙනව දකින්න. මගේම ජාතියේ මිනිස්සු ඝාතනයවෙලා හරි මට ඒක අවසන් වෙනව දකින්න ඕන වුණා,\" රත්නම් පවසයි. සිංහල බහුතරයකින් සමන්විත ශ්‍රී ලංකා ආණ්ඩුව විසින් LTTE සංවිධානය පරාජයට කරනු ලබමින් 2009 දී යුද්ධය නිමාවට පත්විය. එහෙත් එක්සත් ජාතීන්ගේ සංවිධානයේ ඇස්තමේන්තුව අනුව අවසන් ප්‍රහාරයේදී ප්‍රධාන වශයෙන් දෙමළ ජනතාව ද ඇතුළුව 40,000 ක පිරිසක් මරුමුවට පත්කරමින් එම ජයග්‍රහණය උදාකර ගනු ලැබුනේ විශාල ජීවිත ප්‍රමාණයක් අහිමි කරමිනි.  යුද්ධය අවසන්වී දශකයකට ආසන්න වෙමින් පවතිද්දී, 100,000 ට වැඩි පිරිසක් ඝාතනය වූ වසර 26 ක ගැටුම පිළිබඳ ශ්‍රී ලංකාවේ සිනමාකරුවෝ නැවත අධ්‍යයනයක නිරතැවෙමින් සිටිති.  නිර්මලන් නඩරාජා   සහ ඥානදාස් කසිනතර්   වැනි දෙමළ ජාතික අධ්‍යක්‍ෂවරු, සිවිල් වැසියන් ඉලක්ක කිරීම සහ මනුෂ්‍ය ඝාතන පිළිබඳ චෝදනා එල්ලකරමින් සියුම් ලෙස ශ්‍රී ලංකා රජය (ඔවුන්ගේ නිර්මාණවලදී) විවේචනය කළේය.  නමුත් රත්නම් ඊට වඩා ඉදිරියට යයි. ඔහුගේ 'පාරාදීසයේ යක්‍ෂයෝ'   චිත්‍රපටයත් සමග ඔහු, දෙමළ කොටි සංවිධානය ප්‍රසිද්ධියේ විවේචනය කරන පළමු චිත්‍රපට නිර්මාණකරුවා බවට පත්වේ. \"තවත් චිත්‍රපට තිබුණා...ඒවායේ දෙමළ ජනතාව නිකම්ම වින්දිතයන් ලෙස නිරුපණය කරපු. එහෙත් එය ගැටුමකදී ඒක ප්‍රශ්න සහගතයි.\" මරාගෙන මැරෙන බෝම්බ ප්‍රහාරවලදී සහ ළමා සොල්දාදුවන් බඳවා ගැනීම සම්බන්ධයෙන් දෙමළ කොටි සංවිධානය කුප්‍රකට නමුත් ශ්‍රී ලංකාවේ සහ ඉන් පිටත වෙසෙන බොහෝ දෙමළ ජනතාව ඔවුන් වීරයන් ලෙස සලකති.  ඒ බොහෝ දෙනා කොටි සංවිධානය සැලකුවේ, 1956 දී සිංහල භාෂාව එකම රාජ්‍ය භාෂාව කරමින් පනවන ලද නීතිය ද ඇතුළු දෙමළ විරෝධී නීති පැනවූ ජාතිකවාදී ආණ්ඩු සහ සිංහල කලහකාරී ජනයාගෙන් තමන් ආරක්ෂා කරන එකම කණ්ඩායම ලෙසිනි.  නමුත් තමන් ආරක්ෂා කළයුතුව තිබූ තමන්ගේම ජන වර්ගයට එරෙහි වඩාත් කෘරත්වය පළ කළේ කොටි කැරලිකරුවන් බව රත්නම්ගේ විශ්වාසයයි.  දෙමළ විරෝධී ප්‍රචණ්ඩත්වය හේතුවෙන් 1970 දී ඉස්මතු වූ දෙමළ ජාතිකවාදී කණ්ඩායම් දෙස චිත්‍රපටයේ අවධානය යොමුවේ. නමුත් එම කණ්ඩායම එකිනෙකා මරා ගන්නට වීමත් සමග දෙමළ කොටි සංවිධානය ජයග්‍රාහකයන් ලෙස ඉස්මතු විය. එක් සමූල ඝාතනයකදී, කොටි සංවිධානය ඔවුන් තමන්ගේ සතුරු ටෙලෝ (TELO) සංවිධානයේ සාමාජිකයන් සිය ගණනක් මරා දැමුවේය.  කලින් ප්‍රතිවාදී දෙමළ සංවිධානයක සටන්කරුවෙකු වූ ඔහුගේ මාමා අනුගමනය කරන අතරවාරයේ රත්නම්ට ඔහුට කොටි සංවිධානය විවේචනය කරන්නන් හමුවිය. එක් දර්ශනයකදී පුද්ගලයෙක් කොටි සංවිධානයෙන් තමන්ට විඳින්නට වූ වධ හිංසා පිළිබඳ විස්තර කරයි. \"මගේ තාත්ත නිදාගෙන ඉඳිද්දී ඔවුන් ඇඳ පිටින් ම අරගෙන ගියා. ඔවුන් ඉස්තිරික්කයක් යොදාගෙන ඔහුට වධ දුන්නා. ඔහුගේ පිටුපසට ඉස්තිරික්කය තැබුවා. ඉඳිකටුවලින් ඔහුගේ ඇස හෑරුවා. ඔවුන් ගොඩක් දෙනාට ඒ වගේ වධ දුන්නා.\" 2017 වසරේ ප්‍රංශයේ කාන් චිත්‍රපට උළෙලේ   මුලින්ම තිරගත වීමත් සමග 'පාරාදීසයේ යක්‍ෂයෝ' චිත්‍රපටයට විශාල විචාරක පිළිගැනීමක් ලැබිණි.  ශ්‍රී ලංකාවේ සිංහල ආධිපත්‍යය සහිත මාධ්‍ය ද චිත්‍රපටය වර්ණනා කළේය. \"ශ්‍රී ලාංකිකයෙක්, ශ්‍රී ලංකාව පිළිබඳ කරන ලද ඉතාමත් අවංක, ධෛර්යසම්පන්න සහ වැදගත් කලා නිර්මාණයක්,\" යනුවෙන් ද ඩේලි මිරර්   පුවත්පත එය හඳුන්වා දී තිබිණ.  කොටි සංවිධානයේ බොහෝ නායකයන් 2009 දී මරා දමනු ලැබුණ බැවින් පාරාදීසයේ යක්‍ෂයෝ චිත්‍රපටයේ නැගෙන චෝදනාවලට ඔවුන්ගේ ප්‍රතිචාරය ප්‍රේක්ෂකයන්ට කිසි දින දැනගැනීමට නොහැකිවනු ඇත. කෙසේ වෙතත් පුළුල් දෙමළ ජන සමාජය තුළින් චිත්‍රපටය කෙරෙහි එල්ලවූයේ කෝපයකි. දෙමළ අනන්‍යතාව පිළිබඳ විශේෂඥයෙක්වන නොර්වේ හි පදිංචි අතිතන් ජයපාලන්  , කොටි සංවිධානය අපරාධ සිදුකළ බව ප්‍රතික්ෂේප නොකරයි. කෙසේ වුවත් චිත්‍රපටය මගින් ශ්‍රී ලංකාවේ සිවිල් යුද්ධය ගැන නොදැනුවත් අන්තර්ජාතික ප්‍රේක්ෂකයා නොමග යැවිය හැකි බව ඔහුගේ අදහසය.  \"මේ හැම වෙලාවකම ශ්‍රී ලංකාව ලෝක අවධානයෙන් ගැලවුණා, දැන් මේ චිත්‍රපටයත් ඇවිත් ... ශ්‍රී ලංකා රාජ්‍යය කෝ? ඒක චිත්‍රයෙන් එළියේ තියෙන්නේ.\" ශ්‍රී ලංකා ආණ්ඩුව විසින් කරන ලද අපරාධ කොටි සංවිධානය කළ අපරාධවලට වඩා බෙහෙවින් බරපතල බව ජයපාලන් විශ්වාස කරයි. දෙමළ ජන සමාජයට, විශේෂයෙන්ම වෙනත් රටවල වෙසෙමින් කොටි සංවිධානය පිළිබඳ සිහින දකින දෙමළ ජනතාවට අනතුරු ඇඟවීම සිය අභිලාශය බව රත්නම් පවසයි.  නමුත් ශ්‍රී ලංකාවේ වෙසෙන මානව හිමිකම් නිතීඥ මතුරි තමිල්මරන්   ඒ අදහස සමග එකඟ නොවේ. ඇය 'පාරාදීසයේ යක්‍ෂයෝ' නැරඹුවේ කොළඹදීය. චිත්‍රපටය දෙමළ ජනතාව වෙසෙන රටේ අනෙකුත් ප්‍රදේශවල තිරගත කිරීමට රැගෙනයාමෙන් වැලකී සිටින්නේ මන්දැයි ඇය රත්නම්ගෙන් ප්‍රශ්න කරයි. \"දෙමළ ජනතාව පිළිබඳව මේ චිත්‍රපටය දෙමළ ජනතාවට නොපෙන්වීම හාස්‍යජනකයි. මට ඒ ගැන සැකයි.\" පසුගිය දශකයේදී, ඡායාමාත්‍රයක් ලෙස ශ්‍රී ලංකාවට නැවත සාමය උදාවිය. නමුත්, ශ්‍රී ලංකාව තවදුරටත් ජනවර්ග මත බෙහෙවින් බෙදී සිටින බවට 'පාරාදීසයේ යක්‍ෂයෝ' චිත්‍රපටයට ලැබෙන ප්‍රතිචාර තවත් උදාහරණයකි. පෙරලා කරන පහරදීම් සම්බන්ධයෙන් තමන් පුදුමයට පත් නොවන නමුත් සිය සිනමා නිර්මාණය ශ්‍රී ලංකාවේ සිංහල සහ දෙමළ ජනතාව අතර සහජීවනයක් ඇති කිරීමට උපකාර වනු ඇතැයි ජූඩ් රත්නම් උදක්ම කියා සිටියි.  "}, {"headline": null, "date": null, "news": "පැරැන්නන් ගංජා දුම් පානය කරන්නට ඇත්තේ චාරිත්‍රයක් හෝ එසේත් නැත්නම් ආගමික වතාවක් වශයෙන් විය හැකි බවත් පර්යේෂණයට සහභාගී වූ විද්‍යාඥයෝ අදහස් කරති. \"මගේ සැමියා නිල් චිත්‍රපට බලනවා කියලා මට දැනිලා තිබුණේ. ඒත් එය මේ තරම් විනාශයක් පවුලට කරන්න පුළුවන් ද කියලා මම දැනගෙන හිටියෙ නෑ\" මාලඹේ නෙවිල් ප්‍රනාන්දු රෝහල සඳහා ගෙන ඇති රුපියල් බිලියන 2.5 ක ණය මුදලේ වාරික රජය පියවන බව අනාවරණය වෙයි. කුරුණෑගල රෝහලේ වෛද්‍යවරයකු වන ෂිහාබ්ඩීන් මොහොමඩ් ෂාෆි විසින් සිදු කරනු ලැබූ සීසේරියන් සැත්කම් අතරතුර මව්වරුන් වඳභාවයට පත් කර ඇති බවට චෝදනා නැගේ. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" උත්සව සමයේ කාර්යබහුල ඔබ සහ පවුලේ සාමාජිකයන් උෂ්ණාධික කාලගුණයෙන් ආරක්ෂා වී සිටීම සඳහා අනුගමනය කළ යුතු ක්‍රියාමාර්ග මොනවාද? එක් දිනක් විශ්වවිද්‍යාලයේ සිටින විට ඇයගේ මුහුණ ප්‍රදේශය එක් වරම නිල් පාටවනු මිතුරන් දැක ඇත. වෙන්න යන්නේ කුමක්දැයි යන්න ඇයට තේරිනි. වෙනත් රටවල ආබාධ සහිත පුද්ගලයින්ට සලකන ආකාරය දුටු විට ශ්‍රී ලංකාවේ තත්ත්වය ගැන කනගාටුවක් ඇති වූ බව වෛද්‍ය සමිතා සමන්මලී පවසයි. දෙමාපියන් මෙන්ම දූ දරුවන්ද වැඩි වශයෙන් රෝගයට ගොදුරුවීමේ ප්‍රවණතාවක් මතුව තිබේ. රෝගයට නිශ්චිත හේතුවක් අනාවරණ නොවීම හමුවේ එය පාලනය කිරීම අසීරු බව පර්යේෂකයෝ පවසති. මස්තිෂ්ක ආඝාත රෝගය සඳහා හේතුකාරකය වෙතැයි සලකනු ලබන්නේ ගර්භණී අවස්ථාවේ හෝ දරැවෙකු ප්‍රසූත කරන අවස්ථාවේදී මවක මුහුණ දෙන කාරණා වේ. ලෝක සතුටු වීමේ දිනය අදයි... නමුත් ඔබට එසේ නොහැඟේ නම් ඒ පිළිබඳ කනගාටු නොවන්න. මන් ද, සතුටින් පිරි පුද්ගලයෙකු වන්නේ කෙසේ දැයි ඔබට ඉගෙන ගත හැක. පසුගිය පළාත් පාලන ජන්දයට පෙර පැවති සීමා නිර්ණය නිසා දෙකට බෙදා ඇති මෙම ගම්මානයේ ගැටලු උත්සන්න වී ඇති බවට ගම්වාසීහු මැසිවිලි නගති. ශ්‍රී ලාංකික ආහාර බ්‍රිතාන්‍ය වැසියන් අතර ජනප්‍රිය කරවීම සඳහා සිය කාලය කැප කරන ශාක්‍යා මානගේ සහ දුල්සි නයනා මානගේ. මළ දරු උපතක් සිදුවීමෙන් පසු ව්‍යාකූලතා නොමැති කාන්තාවන් වසරක කාලයකට පෙර යළි ගැබ් ගැනීමෙන් \"කිසිදු බලපෑමක් සිදු නොවන බව\" වෛද්‍ය විශේෂඥයෝ පවසති. බ්‍රිතාන්‍ය ජාතික රෝගියා එච්අයිවී අසාදිතයෙක් බව 2003 දී හඳුනා ගැනුණු අතර ඔහු පිළිකා රෝගයකින් ද පෙළෙන බව 2012 දී සොයා ගැනින. ශ්‍රී ලංකාවේ සෑම පුරවැසියෙකුටම අනන්‍ය වූ හඳුනාගැනීමේ අංකයක් සහිත පුද්ගල සෞඛ්‍ය වාර්තාවක් ඇතුළත් 'ඊ-හෙල්ත්' කාඩ්පත් නිකුත් කරන බව සෞඛ්‍ය අමාත්‍යංශය පවසයි. ප්‍රතිශක්තිකරණ එන්නත් ලබා දීම සම්බන්ධයෙන් ලෝකයේ විවිධ මත පවතී. එසේ පවතින මිථ්‍යා මත අටක් පිළිබඳව කෙරෙන විග්‍රහයකි, මේ.. මත්පැන් සහ දුම් පානයට ඇබ්බැහි වූවන් තුළ දැකිය හැකි ඇතැම් රෝග ලක්‍ෂණ, අන්තර්ජාලයට ඇබ්බැහි වූ ළමුන් තුළ ද දැකිය හැකි බව මානසික රෝග පිළිබඳ විශේෂඥවරියක් පවසයි. පසුගිය වසර තුළ ශ්‍රී ලංකාවෙන් සොයා ගත් ලාදුරු රෝගීන් 1683 දෙනෙකු අතරින් 10%ක පමණ ප්‍රතිශතයක් වයස අවුරුදු 15ට අඩු ළමුන් වීම ගැන ලාදුරු මර්දන ව්‍යාපාරයේ අවධානය. \"මත්ද්‍රව්‍ය කියන්නේ නිකම් ම නිකම් පඹයෙක්. ඒ රැවටිල්ලෙන් මට මිදෙන්න පුළුවන් වුණා. ඒ කියන්නේ උවමනාව තියෙනවා නම් ඕන ම කෙනෙකුට ඒකෙන් මිදෙන්න පුළුවන්.\" "}, {"headline": null, "date": null, "news": "සනත් ජයසූරිය ගේ සිට ඉයන් මෝගන් දක්වා: එක දින ක්‍රිකට් ඉතිහාසයේ වැඩිම හයේ පහර වාර්තාව ගැන විමසුමක්. ඕස්ට්‍රේලියාවට එරෙහිව පැවති තරඟයෙන් අනතුරුව මාධ්‍ය හමුවට සහභාගි නොවීමට ශ්‍රී ලංකා ක්‍රිකට් කණ්ඩායම ගෙන තිබූ තීරණය ගැන ශ්‍රී ලංකා ක්‍රිකට් ආයතනයේ ප්‍රතිචාරය. ඔවුන් වෙත ඇවිද ගිය කෝලි, හිටපු ඔස්ට්‍රේලියානු නායකයාට අත්පුඩි ගසා ඔහුව ධෛර්යවත් කරන ලෙස ඔවුන්ගෙන් ඉල්ලා සිටියේය. පුහුණුවීම් අතරතුර ආබාධයකට ලක් වූ වේග පන්දු යවන ක්‍රීඩක නුවන් ප්‍රදීප් බංග්ලාදේශය සමග පැවැත්වීමට නියමිත තරගයට සහභාගී නොවනු ඇතැයි ශ්‍රී ලංකා ක්‍රිකට් ආයතනය පවසයි. ක්‍රිකට් ක්‍රීඩාවේ දී කඩුලු රකින ක්‍රීඩකයකුගේ අත්වැස්මෙහි එය නිෂ්පාදනය කරන ලද සමාගමේ වෙළෙඳ ලාංඡනය හැර වෙනත් කිසිවක් ප්‍රදර්ශනය නොවිය යුතු බව ජාත්‍යන්තර ක්‍රිකට් පාලක මණ්ඩලය අවධාරණය කරයි. මේ දක්වා ශ්‍රී ලංකාව සහ පාකිස්තානය ලෝක කුසලාන තරගවලදී 7 වරක් හමු වී ඇති අතර එම තරග සියල්ල ම පාකිස්තානය ජය ගෙන තිබේ. එංගලන්තයේ මේ දිනවල පැවැත්වෙන ලෝක කුසලාන ක්‍රිකට් ශූරතාවලියේදී සිය පළමු ජයග්‍රහණය අත්පත් කරගැනීමට ශ්‍රී ලංකාව සමත්විය. එංගලන්තයේ පැවැත්වෙන 2019 ලෝක කුසලාන ක්‍රිකට් ක්‍රීඩා තරඟාවලියේ පළමු වටය දැන් පැවැත්වෙන අතර තරඟාවලිය දැන් කෙමෙන් උණුසුම් අතට හැරෙමින් පවතී. නවසීලන්ත වේග පන්දු යවන මැට් හෙන්රි සිය පළමු පන්දුවාරයේ දෙවන පන්දුවේදීම ලහිරු තිරිමාන්න ලකුණු හතරකට දවා ලීමට සමත් විය. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. \"ඇන්ජලෝ හොඳ ක්‍රීඩකයෙක්. නමුත් ඔහු ක්‍රිකට් දේශපාලනයට යට වුණා. කණ්ඩායමේ අනෙක් ක්‍රීඩකයින් වෙනුවෙන් පෙනී සිටියේ නැහැ,\" යනුවෙන් මහේල පැවසීය. ක්‍රිකට් ලෝක කුසලාන ඉතිහාසයේ මෙතෙක් පැවති තරගාවලි 11 අතරතුර අමතක නොවන සුවිශේෂී තරග රැසක් පවතී. මේ ඉන් විශිෂ්ට තරඟ 10ක් පිළිබඳ මතකය ආවර්ජනය කිරීමකි. ශ්‍රී ලංකා ක්‍රිකට් කණ්ඩායමේ හිටපු නායකයෙකු සහ දඟ පන්දු යවන ක්‍රීඩකයෙකු වන රංගන හේරත්ගෙන් අඩු ආදායම්ලාභී පවුල් දෙකකට ස්ථිර නිවාස. ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එළෙස පත්වීම් ලැබුවේ ඉන්දීය තරග තීරකවරියකි. ක්‍රීඩා ඇමතිට අල්ලස් දීමට තැත් කළ බවට ශ්‍රී ලංකා ක්‍රිකට් ආයතනයේ නිලධාරියෙකුට දූෂණ විරෝධී නීති යටතේ චෝදනා ඉදිරිපත් කරනු ලැබ තිබේ. 2017 වසරේ දෙසැම්බර් මාසයේදී එක්සත් අරාබි එමීර් රාජ්‍යයේ පැවති පන්දු වාර 10 ක්‍රිකට් තරගාවලියකට අදාළව මෙම චෝදනා ගොනු කර තිබේ. පසුගිය සමයේ කණ්ඩායම ලැබූ පරාජයන් සමග ශ්‍රී ලංකා කණ්ඩායමේ ක්‍රීඩකයන් අතර මෙන් ම කළමනාකාරිත්වය අතර ඇති වූ ගැටලු රැසක් පිළිබඳව වාර්තා විය. ලෝක කුසලාන ක්‍රිකට් තරගාවලිය සඳහා සහභාගි වන ශ්‍රී ලංකා ක්‍රිකට් කණ්ඩායම ඇතුළත් ලැයිස්තුවට බ්‍රහස්පතින්දා (අප්‍රේල් 18) දහවල් ක්‍රීඩා අමාත්‍ය හරින් ප්‍රනාන්දු අත්සන් තැබීය. ශ්‍රී ලංකා එක්දින කණ්ඩායමේ නායකත්වයේ වෙනසක් සිදුවිය හැකි බවට පසුගිය දින කිහිපය පුරා මාධ්‍ය වාර්තා පළවිය. මේ වනවිට ඉන්දියාව, ඔස්ට්‍රේලියාව සහ නවසීලන්තය තම ලෝක කුසලාන කණ්ඩායම් නම් කර ඇති අතර සියලු කණ්ඩායම් අප්‍රේල් 23ට පෙර නම් කළ යුතුය. "}, {"headline": null, "date": null, "news": "ඕස්ට්‍රේලියාවට එරෙහිව පැවති තරඟයෙන් අනතුරුව මාධ්‍ය හමුවට සහභාගි නොවීමට ශ්‍රී ලංකා ක්‍රිකට් කණ්ඩායම ගෙන තිබූ තීරණය ගැන ශ්‍රී ලංකා ක්‍රිකට් ආයතනයේ ප්‍රතිචාරය. ඔවුන් වෙත ඇවිද ගිය කෝලි, හිටපු ඔස්ට්‍රේලියානු නායකයාට අත්පුඩි ගසා ඔහුව ධෛර්යවත් කරන ලෙස ඔවුන්ගෙන් ඉල්ලා සිටියේය. ක්‍රිකට් ක්‍රීඩාවේ දී කඩුලු රකින ක්‍රීඩකයකුගේ අත්වැස්මෙහි එය නිෂ්පාදනය කරන ලද සමාගමේ වෙළෙඳ ලාංඡනය හැර වෙනත් කිසිවක් ප්‍රදර්ශනය නොවිය යුතු බව ජාත්‍යන්තර ක්‍රිකට් පාලක මණ්ඩලය අවධාරණය කරයි. මේ දක්වා ශ්‍රී ලංකාව සහ පාකිස්තානය ලෝක කුසලාන තරගවලදී 7 වරක් හමු වී ඇති අතර එම තරග සියල්ල ම පාකිස්තානය ජය ගෙන තිබේ. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. \"ඇන්ජලෝ හොඳ ක්‍රීඩකයෙක්. නමුත් ඔහු ක්‍රිකට් දේශපාලනයට යට වුණා. කණ්ඩායමේ අනෙක් ක්‍රීඩකයින් වෙනුවෙන් පෙනී සිටියේ නැහැ,\" යනුවෙන් මහේල පැවසීය. ක්‍රිකට් ලෝක කුසලාන ඉතිහාසයේ මෙතෙක් පැවති තරගාවලි 11 අතරතුර අමතක නොවන සුවිශේෂී තරග රැසක් පවතී. මේ ඉන් විශිෂ්ට තරඟ 10ක් පිළිබඳ මතකය ආවර්ජනය කිරීමකි. ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එළෙස පත්වීම් ලැබුවේ ඉන්දීය තරග තීරකවරියකි. ක්‍රීඩා ඇමතිට අල්ලස් දීමට තැත් කළ බවට ශ්‍රී ලංකා ක්‍රිකට් ආයතනයේ නිලධාරියෙකුට දූෂණ විරෝධී නීති යටතේ චෝදනා ඉදිරිපත් කරනු ලැබ තිබේ. 2017 වසරේ දෙසැම්බර් මාසයේදී එක්සත් අරාබි එමීර් රාජ්‍යයේ පැවති පන්දු වාර 10 ක්‍රිකට් තරගාවලියකට අදාළව මෙම චෝදනා ගොනු කර තිබේ. පසුගිය සමයේ කණ්ඩායම ලැබූ පරාජයන් සමග ශ්‍රී ලංකා කණ්ඩායමේ ක්‍රීඩකයන් අතර මෙන් ම කළමනාකාරිත්වය අතර ඇති වූ ගැටලු රැසක් පිළිබඳව වාර්තා විය. ලෝක කුසලාන ක්‍රිකට් තරගාවලිය සඳහා සහභාගි වන ශ්‍රී ලංකා ක්‍රිකට් කණ්ඩායම ඇතුළත් ලැයිස්තුවට බ්‍රහස්පතින්දා (අප්‍රේල් 18) දහවල් ක්‍රීඩා අමාත්‍ය හරින් ප්‍රනාන්දු අත්සන් තැබීය. ශ්‍රී ලංකා එක්දින කණ්ඩායමේ නායකත්වයේ වෙනසක් සිදුවිය හැකි බවට පසුගිය දින කිහිපය පුරා මාධ්‍ය වාර්තා පළවිය. මේ වනවිට ඉන්දියාව, ඔස්ට්‍රේලියාව සහ නවසීලන්තය තම ලෝක කුසලාන කණ්ඩායම් නම් කර ඇති අතර සියලු කණ්ඩායම් අප්‍රේල් 23ට පෙර නම් කළ යුතුය. ශ්‍රී ලංකා ක්‍රිකට් කණ්ඩායම මෙවර එක්දින ලෝක කුසලානයට සම්බන්ධ වන්නේ ක්‍රීඩා කරන රටවල් අතරින් අවසාන වසර කිහිපයේ අඩුම ජයග්‍රහණ ප්‍රතිශතය වාර්තා කළ රට ලෙසය. හිටපු ශ්‍රී ලංකා ක්‍රිකට් ක්‍රීඩකයින් කිහිපදෙනෙකුට එරෙහිව පසුගිය සමයේ අයිසීසී ය විසින් චෝදනා ගොනු කරන ලද අතර සනත් ජයසූරියට වසර දෙකක ක්‍රිකට් තහනමක් පැනවින. ශ්‍රී ලංකා ටෙස්ට් කණ්ඩායමේ නායක දිමුත් කරුණාරත්න බීබීසි සිංහල සේවය සමග කළ විශේෂ සාකච්ඡාව. ක්‍රිකට් ලෝක කුසලානය සඳහා ශ්‍රී ලංකා කණ්ඩායමේ නායකත්වයට පත් කළහොත් එම අභියෝගය භාර ගන්නා බව ශ්‍රී ලංකා ටෙස්ට් ක්‍රිකට් නායක දිමුත් කරුණාරත්න පවසයි. පන්දුව මුදා හැරීමට පෙර, පන්දුවට පහර නොදෙන අන්තයේ සිටින පිතිකරුවෙකු සීමා ඉරෙන් ඉදිරියට යන අවස්ථාවකදී ඔහු දුවද්දී දවා ගැනීම සම්බන්ධයෙන් යළි කතාබහක්. නිමා වූ දකුණු අප්‍රිකානු සංචාරයේදී එක්දින සහ විස්සයි විස්ස තරඟ සංචාරක කණ්ඩායම පරාජය වීමත් සමගම නායකත්වයේ වෙනසක් පිළිබඳ මාධ්‍ය වාර්තා පළ විය. "}, {"headline": "ග්‍රන්ථ 9ක් රචනා කළ ආබාධිත හිටපු එල්ටීටීඊ සාමාජිකාව: \"සංහිඳියාව වචනවලට සීමාකරන්න එපා\"", "date": "2018 ඔක්තෝබර් 23", "news": "\"මම පාසල් සිසුවියක් විදියට එල්ටීටීඊ සංවිධානයට බැඳෙනකොටත් ගියේ ලියන්න පෑන්, කඩදාසි අරගෙන. ඒ තරමට මම සාහිත්‍ය වැඩවලට ආසයි.\" \"තුවාල වෙලා ඇස් පේන්නේ නැති වුනාම, ඊට පස්සේ අතක් නැති වුනාම ගොඩක් අසරණ වුණා. දොස්තරවරු පවා හිතුවෙ මම ජීවත් වෙන එකක් නැහැ කියලා. ඒ කාලෙදිම යාන්තමින් එක ඇහැක් පෙනීගෙන එනකොට පොඩි විශ්වාසයක් ආවා.\"  වෙට්‍රිචෙල්වි හෙවත් චන්ද්‍රලේඛා එල්ටීටීඊ සංවිධානයේ හිටපු සාමාජිකාවකි. 1993 වසරේ යුද්ධයේදී තුවාල ලැබූ ඇය ඉන් පූර්ණ කාලීන ආබාධිතයෙකු බවට පත් වූයේ එක් ඇසක් සහ සිය දකුණු අත අහිමිවූවෙකු ලෙසිනි.  \"මට සුව වුනාට පස්සේ මාව බලාගත්ත කෙනා මට කිව්වා අනාගතයක් තියෙන්නේ මම ඉගෙන ගත්තොත් විතරයි කියලා. මම ඊට පස්සේ චාවකච්චේරි පුස්තකාලයේ සාමාජිකත්වය ගත්තා. එතැන් පටන් ඒ පුස්තකාලේයි මමයි එක්කෙනෙක් බවට පත්වුනා. මම හැමදාම එතන,\" වෙට්‍රිචෙල්වි කියා සිටියාය.  \"තුවාල හොඳ වෙලා මම නැවත කඳවුරට ආවට පස්සේ මම වම් අතින් ලියන්න පුරුදු වෙන්න පටන්ගත්තා. ඒ මගේ ඇස් සහ අත අකුරුවලට හුරු කරන්න. ඒක සෑහෙන අමාරු වැඩක්. මට දෙමළෙන් \"අ' හරියට ලියාගන්න අමාරු වුනා මුල් කාලෙදි,\" වෙට්‍රිචෙල්වි බීබීසි සිංහල සේවය සමග පිළිසඳරකට එක්වෙමින් පැවසුවාය.  \"LTTE සංවිධානයට බැඳෙනකොටත් ගියේ පෑන්, කඩදාසි අරගෙන\"\nකියවන්න: https://bbc.in/2CZnfWZ Facebook හි BBC News සිංහල කළ  වෙනි පළකිරීමේ අවසානය දශක තුනකට ආසන්න දරුණු යුද ගැටුම් හේතුවෙන් ශ්‍රී ලංකාවේ උතුරේ සහ දකුණේ දහස් ගණන් ජිවිත අහිමි වූ අතර තවත් දහස් ගණනක් ආබාධිතයන් බවට පත්වූහ.   එලෙස ආබාධිත වූවන් අතරින් ඇතැමෙක් සිය ආබාධිත තත්ත්වයන් බාධාවක් කරනොගනිමින් ජීවිතයේ ඉදිරියට පැමිණි අවස්ථා එමටය.  වෙට්‍රිචෙල්විද සිය එක් ඇසක් අන්ධවීම සහ දකුණු අත අහිමිවීම බාධාවක් කරනොගෙන මේ වනවිට ග්‍රන්ථ 9ක් එළි දැක්වූ කතුවරියක බවට පත් වී සිටින්නීය.  1991 දී එවකට 17 වෙනි වියේදී එල්ටීටිඊ සංවිධානයට සම්බන්ධ වූ වෙට්‍රිචෙල්වි 1993 වසරේදී තුවාලවී ආබාධිත තත්වයට පත්විය.  පසුව ඇය 1997 වසරේදී යළි එල්ටීටීඊ සංවිධානයට එක් වූයේ එම සංවිධානයේ නිල ගුවන් විදුලිය වන කොටි හඬ ගුවන්විදුලියේ පිටපත් රචිකාවක් ලෙසිනි.  \"තුවාල වුනාට පස්සේ මම සාහිත්‍ය සහ මාධ්‍ය කටයුතුවලට ම තමයි එල්ටීටීඊ සංවිධානයේ රාජකාරී පැවරුණේ,\" ඇය බීබීසී සිංහල සේවයට කියා සිටියාය.  \"කොටි හඬ ගුවන්විදුලියේ අවුරුදු 5 1/2 කටයුතු කළා. එහෙදි මට ගුවන්විදුලි නාට්‍ය, ගීත ලියන්න හම්බවුනා.\"  2004 වසරේ වෙට්‍රිචෙල්වි සිය පළමු පොත එළිදක්වනු ලැබුවේ එල්ටීටිඊ සංවිධානයේ ද සහය ඇතිවය.  \"යුද්ධයේ නියැලී සිටින අක්ක කෙනක් කොළඹ සිර ගතව සිටින මල්ලි කෙනෙක්ට ලියපු ලියුම් කියන තේමාවෙන් තමයි ඒක ලිව්වේ. එල්ටීටිඊ සංවිධානයත් සාහිත්‍ය වැඩවලට අපිට හොඳ නිදහසක් දුන්නා,\" ඇය සිය මතකය අවදි කළාය.  \"වෙට්‍රිචෙල්වී කියන්නේ, මට සංවිධානයෙන් දුන්නු නම මාධ්‍ය කටයුතු වලින් ඒ නම ගොඩක් ජනප්‍රිය වුණා. දැන් වුනත් මන්නාරමේ මගේ ගමේ චන්ද්‍රලේඛා කියලා මගේ ඇත්ත නමින් ඇහුවොත් කවුරුත් දන්නේ නැහැ මාව, ඔක්කොම මාව දන්නේ වෙට්‍රිචෙල්වී කියලා.\"  වෙට්‍රිචෙල්වි එළිදැක්වූ සියළු පොත් යතුරු ලියනය කර තිබෙන්නේද ඇය විසිනි. එක් ඇසක් පමණක් පෙනීම සහ එක් අතක් අහිමිවීම ඒ සඳහා ඇයට බාධාවක් නොවීය.  \"2000 වසරේදී තමයි මම මුලින්ම පරිගණකයක් භාවිත කළේ. එල්ටීටිඊ මාධ්‍ය අංශයේ හිටපු නිසා මට ඒ අවස්ථාව ලැබුණා. මම තනියෙන්ම කොහොම හරි පුරුදු වුණා, අද වෙනකම් මගේ සියළු පොත්, ලිපි ටයිප් කරන්නේ මමයි,\" තම ලැප්ටොප් පරිගණකය තනි අතින් භාවිත කරමින් ඇය පවසයි.  2009 යුද්ධය අවසන් වූ පසු හිටපු එල්ටීටීඊ සාමාජිකාවක ලෙස ඇය පුනරුත්ථාපන කඳවුරු වෙත පිටත් කෙරිණ. 2010 වසරේ එයින් නිදහස් වීමෙන් අනතුරුව මන්නාරම් ප්‍රදේශයේ පරිගණක අලෙවිසලක රැකියාවේ නියැලීමට ඇයට අවස්ථාව හිමිවිය.  \"පුනුරුත්ථාපන කඳවුරේ අපි හිටියේ ගොඩක් මානසිකව වැටිල. ඒ තත්ත්වයෙන් මිදෙන්න මම කරේ ලියපු එක. පස්සේ මම කඳවුරේ හිටපු වෙලාවේ ලියපු පොත් 3ක් නිදහස් වෙලා එළිදැක්වුවා, යුද්ධයේ අවසාන කාලය ගැනයි, අපි මුහුණු දුන්නු අත්දැකීම් ගැන තමයි එකේ තිබ්බේ.\" \"ඊට අමතරව විවිධ ආබාධිත අය ඉදිරියට ඒම ගැනත් මම කෙටි කතා එහෙම ලිව්වා.\" යුද්ධය ගැන 2016 වසරේදී වෙට්‍රිචෙල්වි එළිදැක්වූ ග්‍රන්ථය මේවන විට මුද්‍රණ තුනකින් පිටපත් 3000කට ආසන්න ප්‍රමාණයක් විකිණී තිබේ.  \"පොත් 1000ක් මුලදී මුද්‍රණය කරා පස්සේ ලොකු ඉල්ලුමක් ආපූ නිසා ආයෙත් දෙපාරක් ගිය අවුරුද්දෙයි මේ අවුරුද්ද මුලයි මුද්‍රණය කෙරුවා. මුලින්ම වියදම් දරාගන්න අමාරු වුනත් පස්සේ ලාභ ලැබුන නිසා දැන් ගැටළුවක් නැහැ.\"  සාහිත්‍ය කටයුතු වලට අමතරව වෙට්‍රිචෙල්වි යුද්ධයෙන් ආබාධිත වූවන් මුහුණ දෙන ගැටලු විසඳීමට පිහිටුවාගෙන ඇති සමාජ සේවා ආයතන රැසකට සිය දායකත්වය සපයයි.  \"විවිධ ආබාධවලට ලක්වුණු අයට වගේම මම අනිත් අයටත් කියන්නේ ඔබේ මනස ශක්තිමත් නම් අනිත් අඩුපාඩු ප්‍රශ්නයක් නෙවෙයි. මමත් මුලදී ඇස් පෙන්නේ නැතුව ගියාම, අත නැතුවා ගියාම මානසිකව ගොඩක් වැටුනා. හැබැයි මම අධිෂ්ඨාන කරගත්තා මම ඒ දේවල් පස්සට දාලා ඉදිරියට එනවා කියලා,\" ඇය කියා සිටියාය.  සිය මව සමග ජීවත්වන වෙට්‍රිචෙල්වි විවාහය ගැන විමසීමේදී එයට පිළිතුරු දීමට එතරම් කැමැත්තක් නොදැක්වූ අතර ඇය පැවසුවේ විවාහ වීමට කිසිවකුත් තමන්ට මුණනොගැසුණු බවය.  \"ගෙදරට වෙලා කෑම හදාගෙන දරු මල්ලෝ බලාගෙන ඉන්න කාන්තාවක් නම් මම විවාහ වෙලා ගොඩක් කල්,\" ඇය පැවසුවේ සමාජයේ ඉදිරියට එන කාන්තාවන් මුහුණ දෙන තවත් ගැටලුවක් ගැන ඉඟි කරමිනි.  යුද ගැටුම් හේතුවෙන් ආබාධිතවූවන්, අතුරුදහන්වූවන් සහ යුද්ධයෙන් සැමියන් අහිමි වූ කාන්තාවන්ගේ ගැටලු විසඳීමට රජය විශේෂ අවධානයක් යොමුකළ යුතු බව පවසන වෙට්‍රිචෙල්වී ඒ ගැන දැනට ගෙන ඇති ක්‍රියාමාර්ග ගැන සෑහීමකට පත්විය නොහැකි බවද කියා සිටියාය.  \"නැවතත් අරගලයක් ඇති වුනොත් ඒකට හේතු වෙන්නෙ මම වගේ අය නොවෙයි. ආණ්ඩුව පක්ෂපාතී වෙන ආකාරයක් පෙනෙන්න තිබෙනවා. රජය පක්ෂපාතී නොවිය යුතුයි. රජය තමයි මූලික වෙලා ජනතාවට යහපත් දේ කරන්න ඕනෑ. සංහිඳියාව කියන දේ වචනයට, ලේඛනවලට පමණක් සීමා කිරීම, ප්‍රතික්ෂේප කිරීම සහ පක්ෂපාති වීම නොකළ යුතුයි.\" විශේෂයෙන්ම හිටපු එල්ටීටීඊ සාමාජිකයන් ආරක්ෂක අංශවලින් තවදුරටත් විවිධ ප්‍රශ්න කිරීම් වලට ලක්වන බව පවසන ඇය ඇතැම් අවස්ථාවල තමන් ගැන ද ඔවුන් විවිධ අයගෙන් ප්‍රශ්න කර තිබෙන බව පවසයි.  \"අපිත් මේ රටේ පුරවැසියන් හැටියට  නිදහසේ සහ විවෘතව හැසිරෙන්නට, ලියන්නට, කතා කරන්නට අයිතිය ලැබිය යුතුයි යන්න ගැන මම තදින් අවධාරණය කරනවා. මම මේ රජයෙන් ඉල්ලන්නෙත් එයමයි,\" ඇය කියා සිටියාය.  "}, {"headline": null, "date": null, "news": "මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. මෝදිගේ නව ඉන්දියාව ශ්‍රී ලංකාවේ සහ කලාපයේ වෙනත් රටවල් සම්බන්ධයෙන් අනුගමනය කිරීමට ඉඩ ඇති නව පිළිවෙත කුමක්ද? එය තීන්දු කෙරෙන්නේ කවර සාධක සැලකිල්ලට ගනිමින්ද? විල්පත්තුව ආසන්නයේ සිදු වෙතැයි පැවසෙන වන විනාශය ගැන මෙන් ම වෙනත් වංචා දූෂණ චෝදනා සමග අධිකරණ ක්‍රියාමාර්ග වෙත යොමු වී සිටින නාගානන්ද කොඩිතුවක්කු ගැන කරුණු කිහිපයක්. රේගුවේ විමර්ශන අංශ ප්‍රධානියා ලෙස කටයුතු කළ නාගානන්ද කොඩිතුවක්කු පසුගිය වසර කිහිපය තුළ ප්‍රසිද්ධියට පත් වූයේ දූෂණයට එරෙහිව හඬ නගන නීතිවේදියෙකු වශයෙනි. එළඹෙන ජනාධිපතිවරණය සඳහා තරග වදින බවට ඇතැම් අපේක්ෂකයන් ප්‍රසිද්ධියේ ම ප්‍රකාශ කර ඇති අතර තවත් සමහරෙකු තරග කරන බවට ඉඟි කර ඇත. "}, {"headline": null, "date": null, "news": "කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. නවසීලන්තය ආර්ථික සහ සමාජයීය වශයෙන් ලබා ඇති ප්‍රගතියට හේතු මොනවා දැයි එරට පදිංචි වී සිටින ශ්‍රී ලාංකිකයින් 4 දෙනෙකුගෙන් විමසුවෙමු. 30/1 යෝජනාවලිය ක්‍රියාවට නැංවීම සඳහා තවත්දෙවසරක කාලයක් ඉල්ලා සිටිමින් ශ්‍රී ලංකාව ඉදිරිපත් කළ යෝජනාව මානව හිමිකම් කවුන්සිලයේදී ඒකමතිකව සම්මත වේ. ත්‍රස්තවාදය වැළැක්වීමේ පනත ඉවත් කර, ප්‍රති-ත්‍රස්ත පනත ලෙස හැඳින්වෙන නව පනතක් සම්මත කර ගැනීමට රජය සුදානම් වෙමින් සිටී. මෙහි විශේෂත්වය වූයේ හිටපු ජනාධිපති මහින්ද රාජපක්‍ෂට දැඩි විවේචන එල්ල කළ පක්ෂ නායකයකු වන අනුර කුමාර දිසානායක, හිටපු ජනාධිපතිවරයා හමුවීම ය. ඔක්තෝබර් 26 වන දා ජනාධිපතිවරයා ආරම්භ කළ රජයට එරෙහි වැඩපිළිවෙළ මේ වන විට \"ව්‍යවස්ථාදායක සභාව විවේචනය කිරීම හරහා සිදු වන\" බව කථිකාචාර්ය හරිනි අමරසූරිය පවසයි. \"වැටත් නියරත් ගොයම් කා නම් කාට කියමිද ඒ කතාව?\" \"ඒ තනතුරුවලට පත් වූ පුද්ගලයන් පිළිබඳව අද රටේම ප්‍රශ්න තියෙනවා. විශේෂයෙන්ම පොලිස්පතිවරයා සම්බන්ධයෙන්.\" ආණ්ඩුක්‍රම ව්‍යවස්ථා සභාව තුළ කිසිදු පාර්ශවයකට බහුතර බලයක් නොතිබෙන අතර \"නම් අනුමත කිරීමේදී කිසිදු බලපෑමක් සිදු වී නොමැති\" බව කතානායක කරු ජයසූරිය පවසයි. ශ්‍රී ලංකාවේ පළාත් සභා 6ක් මේ වන විට පාලනය වන්නේ මන්ත්‍රීවරුන් නොමැතිවය. ඒවා පාලනය වන්නේ ආණ්ඩුකාරවරයා යටතේය. පාර්ලිමේන්තු මන්ත්‍රීවරුන් 59 දෙනෙකු පාර්ලිමේන්තු බලතල හා වරප්‍රසාද පනතේ වගන්තිවලට එරෙහිව කටයුතු කර ඇති බවට අදාළ කමිටු වාර්තාවෙන් චෝදනා කර තිබේ. \"ඉස්සර වගේ කාන්තාව දැන් ගෙටම සීමා වෙලා නෑ, පුරුෂාධිපත්‍යය තියෙන බව හැබෑව නමුත් සමහර වෙලාවට පිරිමින් අභිබවා කාන්තාව පෙළ ගැසෙන අවස්ථාවක් තියෙනව කියල මට හිතෙනවා.\" රජයට සහ පෞද්ගලික අංශයට අයත් මාධ්‍ය ආයතන දේශපාලනඥයන්ගේ හෝ ඒවායේ අයිතිකරුවන්ගේ දේශපාලන සහ ව්‍යාපාරික උවමනා මත හසුරුවන බවට චෝදනා එල්ල වෙමින් පවතී. \"විශාල හාවක් හූවක් හදනවා රට බෙදෙන ව්‍යවස්ථාවක් එනවා කියලා. ජාතිවාදය පදනම් කරගෙන බොරු හදනවා. ඒවා කිසි ම වග විභාගයකින් තොරව මාධ්‍ය ජනතාව අතරට ගෙනියනවා.\" වර්තමාන පාර්ලිමේන්තු කාලසීමාව අවසන් වන 2020 වන විට, ශ්‍රී ලංකා පාර්ලිමේන්තුවේ මන්ත්‍රීවරුන් බොහෝ ප්‍රමාණයක් වයස 60 පසු කර හෝ එම වයසට ආසන්න වේ. \"ශ්‍රී ලංකා ඉතිහාසයේ ගෙවන ලොකුම ණය වාරිකය අපට ගෙවන්න තියෙන්නේ ජනවාරි 14 වෙනිදා. අමෙරිකානු ඩොලර් මිලියන 2600 ක්\" පෙත්සම ඉදිරිපත් කෙරුණේ, ජනාධිපති සිරිසේන විසින් එවක සිටි අගමැති වික්‍රමසිංහ බලයෙන් පහ කොට, ඉන් සති කිහිපයකට පසුව පාර්ලිමේන්තුව ද විසුරුවා හැරීමෙන් අනතුරුවය. ජනාධිපතිවරයාගේ මානසික සෞඛ්‍යය පරීක්ෂා කිරීම සඳහා නඩු කටයුත්තක් ආරම්භ කරන්නැයි නියෝග කරන මෙන් ඉල්ලා පෙත්සමක් අභියාචනාධිකරණයට ඉදිරිපත් විය. ගෝලීය ආර්ථික, මූල්‍ය සහ දේශපාලනික තත්ත්ව හේතුවෙන් 2018 වසරේ දී ශ්‍රී ලංකා ආර්ථිකය අභියෝග රැසකට මුහුණ දුන් බව ශ්‍රී ලංකා මහ බැංකුව පවසයි. "}, {"headline": null, "date": null, "news": "වත්මන් ලෝකයේ දේශපාලන ලෝකයේ බලවතුන් රැසක් පසුගිය කාල සීමාව ඇතුළත මූල්‍ය අපචාර සම්බන්ධයෙන් ප්‍රශ්න කිරීම සඳහා අත්අඩංගුවට ගනු ලැබ හෝ සිරගත කරනු ලැබ ඇත. UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. පාස්කු ඉරිදා ප්‍රහාරයෙන් පසු ශ්‍රී ලංකාවට සැපත් පළමු රාජ්‍ය නායකයා ඉන්දියාවේ අගමැති නරේන්ද්‍ර මෝදි. මුස්ලිම් අන්තවාදී කණ්ඩායමක් එල්ල කළ පාස්කු ඉරිදා ප්‍රහාරයට පෙර සහ පසු පොලිස්පතිවරයාගේ කාර්යභාරය සහ ඔහු කළ ප්‍රකාශ පිළිබඳ කරුණු පහක්. මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. ඉන්දීය මහ මැතිවරණයේ සම්පුර්ණ නිල ප්‍රතිඵලය නිකුත්වීමටත් පෙර රාජ්‍ය නායකයෝ ඉන්දීය අගමැති නරේන්ද්‍ර මෝදිට සුබ පැතුම් නිකුත් කරමින් සිටිති. පාස්කු ඉරිදා ප්‍රහාර වැළැක්වීමට සහ රටේ ආරක්ෂාව සහතික කිරීමට අපොහොසත් වීම සම්බන්ධයෙන් අගමැතිවරයා ඇතුළු බලධාරීන්ට එරෙහිව ශ්‍රේෂ්ඨාධිකරණයට පෙත්සමක්. සහරාන්ට වරෙන්තු නිකුත් වී තිබියදී නිදැල්ලේ සිටීමට ඉඩ හැරීම, IS ප්‍රහාරය ගැන නිල තොරතුරු ලැබී තිබියදී නොසලකා හැරීම, බුද්ධි අංශ වාර්තා නොතකා හැරීම ඇතුළු කරුණු රැසක්. \"අපි කිසිසේත්ම ජාතිවාදයක් අනුමත කරන්නේ නැහැ. රටේ මිනිසුන්ගෙන් සහ නායකයන්ගෙන් හැකි ඉක්මනින් සාමය බලාපොරොත්තු වෙනවා\" බෝම්බ ප්‍රහාර හේතුවෙන් ලෝකයේ කිසිම රටක රාජ්‍ය නායකයෙක් පදවියෙන් ඉල්ලා අස් වී නොමැති බව ජනාධිපති මෛත්‍රීපාල සිරිසේන බීබීසීය සමග සාකච්ඡාවකට එක්වෙමින් පවසයි. ජනතාවගේ අනන්‍යතාවය තහවුරු කර ගැනීමට බාධාවක් වන ලෙස මුහුණ ආවරණය කිරීම ජනාධිපතිවරයා විසින් හදිසි අවස්ථා නියෝග යටතේ තහනම් කරනු ලැබ තිබේ. බුර්කාව තහනම් කිරීමට අග්‍රාමාත්‍ය රනිල් වික්‍රමසිංහ විරුද්ධත්වය පළ කළ බවට පළ වන වාර්තා ගැන අගමැති කාර්යාලය ප්‍රතිචාර දක්වයි. රජය මුලදී කියා සිටියේ හම්බන්තොට තෙල් පිරිපහදු සංකීර්ණය සඳහා සිංගප්පූරු සමාගමක් 70%ක මුදලක් සහ ඕමාන් සමාගමක් 30%ක මුදලක් ආයෝජනය කරන බවය. \"යුද්ධයේදී වීරත්වයක් දක්වපු පුද්ගලයායි රණවිරුවා. නිල ඇඳුමක් ඇඳ ගත්ත හැමෝ ම නොවෙයි. අනුරාධපුරෙන් එහාටවත් නොගිය අයත් නොවෙයි. යුද්ධයකදී ගොඩක් දේවල් සිද්ධ වෙනවා.\" \"කාන්තාවන්ට හොඳම ජංගි ලෝකයේ අද හදන්නේ ලංකාව,\" යනුවෙන් අගමැති රනිල් වික්‍රමසිංහ කළ ප්‍රකාශය ගැන කාන්තා සංවිධානවල දැඩි විරෝධය පළ වේ. ඔක්තෝබර් 26 වන දා ජනාධිපතිවරයා ආරම්භ කළ රජයට එරෙහි වැඩපිළිවෙළ මේ වන විට \"ව්‍යවස්ථාදායක සභාව විවේචනය කිරීම හරහා සිදු වන\" බව කථිකාචාර්ය හරිනි අමරසූරිය පවසයි. "}, {"headline": "ශ්‍රී ලංකාවේ දේශපාලන අර්බුදය: ජනපති කතාව \"රාජ්‍යතාන්ත්‍රික ප්‍රකාශයක් නොවේ\"", "date": "2018 දෙසැම්බර් 17", "news": "ඔක්තෝබර් 26 වන දා අගමැති ධූරයෙන් ඉවත් කරන ලද රනිල් වික්‍රමසිංහ නැවත එම ධූරයට පත්කිරීම ඉරිදා (දෙසැම්බර් 16) පෙරවරුවේ ජනාධිපති කාර්යාලයේදී සිදුවිණි.  දිවුරුම් දීමෙන් අනතුරුව රනිල් වික්‍රමසිංහ අගමැතිවරයා හා එක්සත් ජාතික පෙරමුණේ නායකයන් අමතා ජනාධිපති මෛත්‍රීපාල සිරිසේන පැයකට ආසන්න කාලයක් විවේචනාත්මක අදහස් දැක්වීමක් කර තිබිණි.  ජනාධිපතිවරයා පළ කළ අදහස් සංස්කරණය කිරීමෙන් අනතුරුව ජනාධිපති මාධ්‍ය අංශය විසින් මාධ්‍ය වෙත නිකුත් කර තිබිණ. ඒ අනුව එම කතාව කරුණු කීපයකට ගොනුවී තිබුණි. මේ සම්බන්ධයෙන් බීබීසී සිංහල සේවය සමග අදහස් දැක්වූ දේශපාලන විද්‍යාව පිළිබඳ විශ්වවිද්‍යාල ජ්‍යෙෂ්ඨ කථිකාචාර්යවරියක වන, නිතීඥ විශාකා සූරියබණ්ඩාර කියා සිටියේ,  ජනාධිපතිවරයාගේ ප්‍රකාශය \" අළු යට ගිනි පුපුරු\" හෙළිකළ ප්‍රකාශයක් වන අතර, එය රටක නායකයෙක් කරන අන්දමේ \"රාජ්‍යතාන්ත්‍රික ප්‍රකාශයක්\" හෝ අවම වශයෙන් \"ප්‍රාදේශීය දේශපාලනඥයෙක් වත්\" නොකරන ප්‍රකාශයක් බවය.  එම අවස්ථාවේ එහි සිටි පාර්ලිමේන්තු මන්ත්‍රී පාඨලී චම්පික රණවක බීබීසී සිංහල සේවය සමග අදහස් දක්වමින්, තමන් මේ සම්බන්ධයෙන් අදහස් පළකිරීමට අකමැති අතර, මෙහිදී ජනාධිපතිවරයා පිට කළේ \"ආවේග\" බැවින් එයින් සමාජයට ප්‍රතිඵලයක් නොමැති බව සඳහන් කළේය. එබැවින් \"ජනාධිපතිතුමා රාජ්‍යතාන්ත්‍රිකව කටයුතු කිරීමට\" පියවර ගත යුතු බවත් ඔහු පැවසීය. පසුගිය කාලය තුළ රජයක් ලෙස ලබා ගත් ජයග්‍රහණ හා කළ \"හොඳ වැඩ කොටස් රාශියක් තිබෙනවා\" සේ ම, ඉතාමත් අවැඩදායක වූත්, අසුබ වූත් අවිචාර වූත් දෑ රාශියක් සිදුවුණු බව ජනාධිපතිවරයා සිය කතාව ආරම්භ කරමින් ප්‍රකාශ කළේය.   2015 වසරේ මැතිවරණ ජයග්‍රහණයෙන් පසු අමාත්‍ය මණ්ඩලය තෝරන අවස්ථාවේ සිටම \"විද්‍යාත්මක පදනමෙන් අමාත්‍යාංශ\" සකස් කිරීමේ මැතිවරණ ප්‍රතිඥාව කඩවුණු බව ද ජනපතිවරයා ප්‍රකාශ කළේය. විශේෂඥ කණ්ඩායමක් පත් කර එම කටයුතු කරගෙන ගිය නමුත්, \"ඒ ලිපි ගොනුව වත් බැලුව ද කියලා මම දන්නේ නැහැ,\" යනුවෙන් ඔහු පැවසීය. නමුත්, 19 වෙනි ව්‍යවස්ථා සංශෝධනයෙන් සීමා වූ ඉතා සුළු බලතල ප්‍රමාණයක් හැරුණු කොට ජනාධිපතිවරයාට පූර්ණ විධායක බලය දැනටත් තිබෙන බැවින් එය භාවිත කිරීම ජනාධිපතිවරයාට හිමි වූ ව්‍යවස්ථාදායක බලය බවත් ජ්‍යෙෂ්ඨ කථිකාචාර්ය විශාකා සූරියබණ්ඩාර පෙන්වා දෙන්නීය.  \"අද අගවිනිසුරුගේ ඉඳලා, නීතිපති, පොලිස්පති ස්වාධීන කොමිෂන් සභා මේ සියල්ල පත් කරන්නේ ව්‍යවස්ථාදායක සභාව. මම දැක්ක ප්‍රධාන දේ තමයි ව්‍යවස්ථාදායක සභාව තුළ අධිකරණයට පත්කිරීම් කිරිමේදී අධිකරණයේ ජ්‍යෙෂ්ඨ විනිශ්චයකාරවරුන්ගේ නම් ඉදිරිපත් කළහම ඒවා ප්‍රතික්ෂේප වුණා,\" යනුවෙන් ද ජනාධිපතිවරයා චෝදනා කළේය. \"ඒ තුළ අධිකරණ ක්ෂේත්‍රයේ ජ්‍යෙෂ්ඨ විනිශ්චයකාර ධූර දරන අයට අසාධාරණයක් සිද්ධ වෙලා තිබෙනවා. ඒ නිසා විනිශ්චයකාරවරු පත් කිරීමේ ව්‍යවස්ථා සභාව අනුගමනය කරන ක්‍රියා පිළිවෙත කොතෙක් දුරට අපක්ෂපාතී ද, මධ්‍යස්ථ ද කියන ප්‍රශ්නය පැන නැගිලා තිබෙනවා.\"  මේ සම්බන්ධයෙන් ජනාධිපතිවරයාගේ නියෝජිතයා ලෙස ව්‍යවස්ථාදායක සභාව එවක නියෝජනය කළ පාඨලී චම්පික රණවක මන්ත්‍රීවරයාගෙන් විමසූ අවස්ථාවේ ඔහු කියා සිටියේ, අධිකරණ විනිශ්චයකාරවරුන් පත් කිරීමේදී එක් නමක් පමණක් ජනාධිපතිවරයා යෝජනා කළ අවස්ථාවලදී සහ අදාළ තැනැත්තා සම්බන්ධව අධිකරණ සේවා කොමිසමට පැමිණිලි ඇති අවස්ථාවකදී පමණක් නම් කීපයක් යෝජනා කර එවන ලෙස ජනාධිපතිවරයාගෙන් ඉල්ලා සිටි බවය. එසේ නොමැතිව ජනාධිපතිවරයා ඉදිරිපත් කරන නම් ප්‍රතික්ෂේප කිරීමක් කර නොමැති බව ද පාඨලී චම්පික රණවක මන්ත්‍රීවරයා බීබීසී සිංහල සේවය සමග පැවසීය.  \"මම අද උදේත් දුරකතනයෙන් මහ බැංකු අධිපතිවරයාට කතා කරලා ඇහුවා ජනාධිපති කොමිෂන් සභාව විසින් නිර්දේශ කරන ලද නිර්දේශ තුළ ප්‍රධාන නිර්දේශයක් වූ වෝහාරික විගණනය අද වෙනකන් කරලා තියෙනව ද කියලා. අද වෙනකන් එය කෙරිලා නැහැ.\" යනුවෙන් ද ජනාධිපති මෛත්‍රීපාල සිරිසේන සිය කතාවේදී සඳහන් කළේය.  \"මහ බැංකු මංකොල්ලයේ ජනතාවගේ මුදල්වල මූල්‍ය වටිනාකම\" තවම මෙතෙකැයි සීමාවක් කිව නොහැකි අතර, පැහැදිලිව 2007 - 08 වසරවල සිට මෙය සිදුවී ඇතැයි ජනාධිපති කොමිෂන් සභා වාර්තාවේ සඳහන් බවත් ජනාධිපතිවරයා පවසයි. ඒ අනුව ජනාධිපතිවරයා චෝදනා කරන්නේ මහින්ද රාජපක්‍ෂ පාලනය සහ සහ රනිල් වික්‍රමසිංහ පාලන සමයේ දිගින් දිගටම මහ බැංකු බැඳුම්කර වංචා සිදු වූ බවය.  \"ආර්ථික විශේෂඥයන් මට පහුගිය සතියෙත් මේ පිළිබඳ සාකච්ඡාවකදී කිව්වා වසර ගණනාවක් පුරා සිදුව ඇති මේ මහා මංකොල්ලය බිලියන් දාහකට එහා කියලා කිව්වා. අද වෙනකන් කිසිම විගණනයකින් කොමිෂන් සභා වාර්තාව අනුව සොයාගෙන නැති මුදල් කන්දරාවක්,\" යනුවෙන් ද ඔහු පැවසීය. කෙසේ වෙතත්, පසුගිය නොවැම්බර් 25 වන දා පළමුවරට විදෙස් ජනමාධ්‍යවේදීන් හමුවේ අදහස් දක්වමින් ජනාධිපතිවරයා කියා සිටියේ, මහබැංකු මහා මංකොල්ලය සේම රනිල් වික‍්‍රමසිංහ අගමැති ධූරයේ කටයුතු කළ කාලය තුළ එනම් 2015 සිට 2018 ඔක්තෝබර් 25 වනදා දක්වා කාලය තුළ ආණ්ඩුවේ සිදුවූ වංචා, දූෂණ සහ අක‍්‍රමිකතා පිළිබඳ සෙවීමට ජනාධිපති කොමිසමක් පත්කරන අතර, ඒ තුළින් ඔවුන්ගේ තවත් වංචා, දූෂණ සහ අක‍්‍රමිකතා රැසක් රටට සහ ජනතාවට අනාවරණය වනු ඇති බවය. එනමුත් ඔහු මෙම කාලය තුළදී ඒ වෙනුවෙන් පියවර ගත් බවක් වාර්තා වී නැත. එසේම, නොවැම්බර් 27 වන දින පාර්ලිමේන්තු මන්ත්‍රී ඩලස් අලහප්පෙරුම මාධ්‍ය වෙත පවසා සිටියේ, මෙදින (නොවැ. 27) බැඳුම්කර වංචාව පිළිබඳ ජනාධිපති විමර්ශන කොමිෂන් සභාවේ \"සිංහල සහ දෙමළ පිටපත් සතියක් හෝ දෙකක් ඇතුළත\" නිකුත් කරන ලෙස ජනාධිපතිවරයා නියෝග කර ඇති බවය.  එදිනම, ශ්‍රී ලංකා පොදුජන පෙරමුණු පක්ෂ කාර්යාලයේදී මාධ්‍ය හමුවක් පවත්වමින්, \"තව සතියක් ඇතුළත මහ බැංකුවේ අනික් ලැයිස්තුව එළියට එනව,\" යනුවෙන් පාර්ලිමේන්තු මන්ත්‍රී ලක්‍ෂ්මන් යාපා අබේවර්ධන ද පැවසුවේය. නමුත් එවැන්නක් සිදුවූ බවක් ද වාර්තා නොවීය.  \"මම කළගුණ දන්නා කෙනෙක් විදියට රනිල් වික්‍රමසිංහ මහතා සමග මට කිසිදු ගැටුමක් අවශ්‍ය නැති නිසා එතුමාගේ දැඩි ඉල්ලීමට මම අර්ජුන් මහේන්ද්‍රන් පත් කළා,\" යැයි තම කතාවේදී සඳහන් කළ ජනාධිපතිවරයා, \"නීතිපති දෙපාර්තමේන්තුවේ නිර්දේශ මත අල්ලස් හා දූෂණ කොමිෂන් සභා සංශෝධන පනත සංශෝධනය කරන්න පාර්ලිමේන්තුවට යොමු කර මාස 5 කට වැඩි කාලයක් ගියත් කිසිවක් සිදු නොවූ\" බව ප්‍රකාශ කළේය. එහෙත්, අල්ලස් හා දූෂණ විමර්ශන කොමිසමේ අධ්‍යක්ෂිකා දිල්රුක්‍ෂි ඩයස් වික්‍රමසිංහ ඉවත්කිරීම සම්බන්ධයෙන් එක්සත් ජාතික පෙරමුණේ සාමාජිකයන් සහ දූෂණ විරෝධී ක්‍රියාධරයන් ජනාධිපති සිරිසේනට එකල චෝදනා කළහ.  අමාත්‍ය මණ්ඩලයේ තීරණයක් අනුව ආරම්භ කළ ආර්ථික කමිටුව හේතුවෙන් ගැටලු රාශියක් ඇතිවූ බව ද ජනාධිපතිවරයා ප්‍රකාශ කළේය.  \"ඇත්තටම කියනව නම් මම අගමැතිතුමාට කොච්චර කළගුණ සැලකුවා ද කියන්නේ ජනාධිපතිවරයාගේ බලතලත් අගමැතිතුමා අරගෙන ක්‍රියා කළා. මම ඒවා ගැන ඇහුවේ නැහැ...මම ඒත් නිහඬව හිටියා කළගුණ දන්න මිනිහෙක් විදියට,\" ජනපතිවරයා ප්‍රකාශ කළේය. සිංගප්පූරු ගිවිසුම පිළිබඳව පත් කළ කොමිෂන් සභාවේ නිර්දේශ පසුගිය සතියේ  තමන්ට ලැබුණ බවත්, එම ගිවිසුමේදී වැරදි රාශියක් සිදු වී තිබෙන බවත් ජනාධිපතිවරයා පැවසීය. \"සිංගප්පූරු නිදහස් වෙළෙඳ ගිවිසුම බරපතළ ප්‍රශ්නයක් වෙලා තිබෙනවා. මගේ අදහස, එය රජයේ මැදිහත් වීම තුළ තාවකාලිකව නැවතිය යුතුයි කියන එක.\" මෙය නීති විශාරදයන්ගේ සහ ආර්ථික විශේෂඥයන්ගේ උපදෙස් අනුව නැවත සකස් කළ යුතු බව ජනාධිපතිවරයා ප්‍රකාශ කළේය. \"මම නීතීඥයෙක් නොවන බව රටම දන්නවා. මම ඒ ගැසට් නිවේදනය (පාර්ලිමේන්තුව විසුරුවා හැරීමේ) නිකුත් කළේ, මගේ තනි කැමැත්තට නෙවේ. මීට සම්බන්ධ වුණා ජනාධිපති නීතිඥවරු, මීට සම්බන්ධ වුණා රටේ ඉහළ ම නීති විශාරදයින්.\" එහෙත් මෙමගින්, රටේ ප්‍රධාන පුරවැසියා ආණ්ඩුක්‍රම ව්‍යවස්ථාව උල්ලංඝණය කර ඇති බව හොඳින් ම පැහැදිලි බව නිතීඥවරියක් ද වන විශාකා සූරියබණ්ඩාර බීබීසී සිංහල සේවයට පැවසුවාය. ජනාධිපති මෛත්‍රීපාල සිරිසේන පාර්ලිමේන්තුව විසුරුවා හැරීම ශ්‍රී ලංකාවේ ආණ්ඩුක්‍රම ව්‍යවස්ථාවට පටහැනි අතර, එබැවින් පාර්ලිමේන්තුව විසුරුවා හරිමින් ජනාධිපතිවරයා නිකුත් කළ ගැසට් නිවේදනය බලරහිත කරන බවට සත් පුද්ගල ශ්‍රේෂ්ඨාධිකරණ විනිසුරු මඬුල්ලක් පසුගිය බ්‍රහස්පතින්දා (දෙසැම්බර් 13) ඒකමතිකව තීන්දු කළේය. නීති විරෝධී ලෙස අලි ඇතුන් ළඟ තබාගෙන සිටීම සම්බන්ධයෙන් නීතිමය කටයුතු කිරීමේදී \"පුළුල් සමාජ, ආගමික සහ සංස්කෘතික විරෝධයක්\" පැමිණි බව ජනාධිපතිවරයා පැවසීය. \"මම බොහොම පැහැදිලිව කිව්වා මේ අලි ඇතුන් නිදහස් කරමු. මේකේ නීත්‍යානුකූල තත්ත්වය බලමු. එක දිගට භික්ෂූන් වහන්සේලා සිරභාරයට ගන්න මේ වැඩේ කරන්න එපා, මේ අලි ප්‍රශ්නයට කියලා. ඒ තුළ මුළු භික්ෂු සමාජය අපට නැතිව ගියා.\" නමුත්, ඒ සම්බන්ධයෙන් අදහස් දක්වමින් ජ්‍යෙෂ්ඨ කථිකාචාර්ය විශාකා සූරියබණ්ඩාර බීබීසී සිංහල සේවය සමග කියා සිටියේ, ශ්‍රී ලංකාවේ නීතිය ක්‍රියාත්මක කිරීමේදී වෙනස් ලෙස සැලකීම අවම කිරීමට \"යහපාලන රජය\" පිහිටවූ බැවින් ඔවුන්ට ඒ වගකීමෙන් මිදිය නොහැකි බවය.  \"විධායක බලය තියෙන කෙනා නීතිය ක්‍රියාත්මක කරන්න එපා කියන එක සුදුසු දෙයක් නෙවෙයි. කවුරු හෝ වේවා කළ වරදකට දඬුවම් විඳිය යුතුයි. ඒක ඔවුන්ගේ සමාජ තත්ත්වය අනුව වෙනස් වියයුතු නැහැ,\" විශාකා සූරියබණ්ඩාර ප්‍රකාශ කළාය. එසේම, \"යුද්ධයක් කරපු රටක යුද ජයග්‍රහණය ලබා දීලා ම්ලේච්ඡ ත්‍රස්තවාදී ව්‍යාපාරයක් නැති කරපු අපේ රණවිරුවෝ හිරේ දාන්න එපා කියන එක මම නිතරම කියපු දෙයක්. ඒත් ඇහුවේ නැහැ,\" යනුවෙන් ද ජනාධිපති මෛත්‍රීපාල සිරිසේන ප්‍රකාශ කළේය. හමුදාවට දඬුවම් දෙන්නේ නම්, විදෙස් රටවල සිටින \"අපේ හමුදාව විනාශ කරපු ප්‍රභාකරන්ගේ මිනිස්සුන්ට\" ද දඬුවම් කළ යුතු බව සිරිසේන ජනපතිවරයා පැවසීය. \"එහෙම නැත්නම් දෙගොල්ලන්ට ම දඬුවම් අයින් කරගෙන එකඟතාවකට එන්න ඕන.\" ශ්‍රී ලංකා හමුදාපති ලුතිනන් ජනරාල් මහේෂ් සේනානායක සමග සජීවී සංවාදය Facebook හි BBC News සිංහල කළ  වෙනි පළකිරීමේ අවසානය ද්‍රවිඩ සිරකරුවන් නිදහස් කරන ලෙස පවතින ඉල්ලීම් අනුව තමන් සාකච්ඡා කළ බවත්, ද්‍රවිඩ සිරකරුවන් නිදහස් කරන්නේ නම් \"අපේ හමුදාවන්වලට විරුද්ධව\" ඇති නඩු වලින් ඔවුන් ද නිදහස් කළ යුතු බව ජනපතිවරයා පවසයි. \"ඒක තමයි සාධාරණත්වය.\" සිය කතාවේදී අදත් තමාගේ \"පෞද්ගලික දේශපාලන මතය\" 225 ම අත්සන් කළත් රනිල් වික්‍රමසිංහට අගමැති ධූරය ලබා නොදීම නමුත්, පාර්ලිමේන්තු සම්ප්‍රදායට ගරු කර තමන් මෙම පියවර ගත් බවත් ජනාධිපතිවරයා ප්‍රකාශ කළේය.  \"මම මේක දකින්නේ ප්‍රජාතන්ත්‍රවාදී සමාජයක, සදාචාර සම්පන්න සමාජයක ලක්ෂණයක් විදියට,\" ඔහු පැවසීය. ජනාධිපතිවරයා රටේ පළමු පුරවැසියා ලෙස තමන්ගේ පෞද්ගලික දේශපාලන මත ක්‍රියාත්මක කළ යුතු යැයි තමන් නොසිතන බව ඒ සම්බන්ධයෙන් අදහස් දක්වමින් ජ්‍යෙෂ්ඨ කථිකාචාර්ය විශාකා සූරියබණ්ඩාර ප්‍රකාශ කළාය. \"නමුත් සම්ප්‍රදායට සහ පාර්ලිමේන්තු ක්‍රමයට ගරු කිරීමට ගැටලුව ඇතිකරපු කෙනාම වෙනස් වීම හොඳ නැඹුරුවක්.\" "}, {"headline": "ජනපති මෛත්‍රීපාල සිරිසේන: \"ලෝකයේ කිසිම රටක බෝම්බ පිපිරුවයි කියල රාජ්‍ය නායකයෝ ඉල්ලා අස්වෙලා නෑ\"", "date": "2019 මැයි 6", "news": "බෝම්බ ප්‍රහාර හේතුවෙන් ලෝකයේ කිසිම රටක රාජ්‍ය නායකයෙක් පදවියෙන් ඉල්ලා අස් වී නොමැති බව ජනාධිපති මෛත්‍රීපාල සිරිසේන පවසයි.  ජනාධිපතිවරයා ඒ බව කියා සිටියේ පාස්කු ඉරිදා ප්‍රහාර සහ ඉන් අනතුරුව රටේ මතු වී තිබෙන තත්වය ගැන බීබීසීය සමඟ විශේෂ සාකච්ඡාවකට එක්වෙමිනි.  \"ලෝකයේ කිසිම රටක බෝම්බ පිපිරුවයි කියල රාජ්‍ය නායකයෝ ඉල්ලා අස්වෙලාත් නෑ, ඒ වගකීම පැහැර හැරලත් නෑ. මම කරන්නෙත් මගේ වගකීම ඉෂ්ඨ කිරීම.\" ජනාධිපතිවරයා ප්‍රකාශ කළේය. අයිඑස් ඉස්ලාමීය රාජ්‍ය සංවිධානය ප්‍රහාරය එල්ල කිරීම පිණිස ශ්‍රී ලංකාවම තෝරා ගත්තේ මන්දැයි යන්න තවමත් වටහාගත නොහැකි බව කියා සිටි ජනපතිවරයා, \"බලවතුන් සමග ඔවුන්ට හැප්පෙන්න බැරි නිසා ලෝකේ බලවතුන්ට දැනෙන්න අපි වගේ අවිහිංසාවාදී රාජ්‍යයක් තොරගත්ත ද කියන එක ප්‍රශ්නයක්,\" බවත් සඳහන් කළේය. පාස්කු ඉරිදා ප්‍රහාර ගැන රාජ්‍ය ඔත්තු සේවා දිගින් දිගටම අනතුරු ඇඟවීම් කර තිබූ නමුත් ඒ සම්බන්ධයෙන් කටයුතු නොකිරීම \"බරපතල පැහැර හැරීමක්\" නොවේදැයි බීබීසී මාධ්‍යවේදියා ප්‍රශ්න කළ අවස්ථාවේ ජනාධිපතිවරයා කියා සිටියේ, \"ආරක්ෂක ප්‍රධානීන් මේ පිළිබඳව කටයුතු නොකිරීමට\" එරෙහිව දැනටමත් අවශ්‍ය පියවර ගෙන ඇති බවය.  \"අවම වශයෙන් ඔවුන් මාව දැනුවත් කළේ වත් නෑ, මෙවැනි තොරතුරක් ලැබිල තියෙන බව,\" ජනාධිපතිවරයා පැවසීය.  තමන් දැනුවත් නොකිරීම සහ අදාළ තොරතුරු සම්බන්ධයෙන් \"වගකීම පැහැර හැරීම\" පිළිබඳව එම නිලධාරීන්ට එරෙහිව දැනටමත් පියවර ගෙන තිබෙන අතර පරීක්ෂණ කමිටුවක් ද පත්කර තිබෙන බවත් ජනාධිපති මෛත්‍රීපාල සිරිසේන පෙන්වා දුන්නේය.  කෙසේ වුවත් පසුගියදා පාර්ලිමේන්තුවේ දී විශේෂ ප්‍රකාශයක් කළ, හිටපු හමුදාපති ෆීල්ඩ් මාෂල් සරත් ෆොන්සේකා අවධාරණය කර තිබුණේ, ප්‍රහාරයක් සිදු විය හැකි බවට අනතුරු අඟවමින් ජාතික බුද්ධි ප්‍රධානියා විසින් පොලිස්පතිවරයාට එවන ලද ලිපිය අනිවාර්යයෙන් ජනාධිපති මෛත්‍රිපාල සිරිසේන වෙත ද යොමු වන බවය.  \"මේ ලියුම ගැන ක්‍රියාත්මක වුණේ නැහැ කියලා පොලිස්පති අල්ලන් කන්න කියන එක හරිද?, ජනාධිපතිට එහි පිටපතක් ගිහින් නැතිනම් ඒක වෙනම ප්‍රශ්නයක්. ඒක නොයන්න හේතුවක් නැහැ. ආරක්ෂක කවුන්සිලය සුමානෙට සැරයක් තිබුණා නම් මේ ගැන කතා කරන්න තිබුණා. මේ වගේ ලියුමක් ආවම ආරක්ෂක කවුන්සිලය වහා කැඳවිය යුතුයි.\" ෆීල්ඩ් මාෂල් සරත් ෆොන්සේකා පවසා තිබුණි. කොටි සංවිධානයට එරෙහි යුද්ධයේ අවසාන සමයේ හමුදාපති පදවිය හෙබවූයේ ඔහුය.  රහස් ඔත්තු සේවා ප්‍රමාණවත් ලෙස තොරතුරු බෙදාගැනීමට අපොහොසත් වූයේ විශේෂයෙන් මෑතදී ජනාධිපතිවරයා සහ අගමැතිවරයා අතර හටගත් \"ප්‍රබල විරසකය\" නිසා දැයි බීබීසීය කළ විමසීමේදී ජනාධිපතිවරයා කියා සිටියේ දෙදෙනා අතර \"ඔය කියන විදියේ ප්‍රශ්නයක් නැති,\" බවය.  \"පැහැදිලිවම ජාතික ආරක්ෂාව පිළිබඳව රටේ කෙරෙන කටයුතුවලදි කොහෙත්ම පවතින දේශපාලන ගැටළු සහ දේශපාලන ප්‍රශ්න ජාතික ආරක්ෂාවට බලපාන විදියට සිදුවෙලා නැහැ. සියලු දෙනාම එකට ඒ වගකීම ඉෂ්ඨ කිරීමේ කාර්යයේ නියැලී සිටිනවා,\" ජනාධිපති මෛත්‍රීපාල සිරිසේන පැවසීය.  අර්බුදය අවස්ථාවේ දේශපාලන වාද, භේදවලින් තොරව ජනාධිපතිවරයා සමග එක්ව කටයුතු කරමින් සිටින බව අගමැති රනිල් වික්‍රමසිංහ ද සඳහන් කර තිබුණි.  ප්‍රහාරයෙන් අනතුරුව සංචාරක කර්මාන්තයට \"බරපතල පසුබෑමක්\" එල්ල වී තිබෙන බව පිළිගත් ජනාධිපතිවරයා කියා සිටියේ, ඔවුන් යළිත් කැඳවා ගැනීම සඳහා අත්‍යවශ්‍යව තිබෙන්නේ ශ්‍රී ලංකාව \"ත්‍රස්තවාදය නොමැති රටක්\" ය යන්න ඔවුන්ට ඒත්තු ගැන්වීම බවය.  \"මේ රට සාමාන්‍ය තත්වයට පත්වන විට සංචාරකයන් පැමිණෙයි. ඔවුන්ගේ ආරක්ෂාව ඇතිකරන්න මම කටයුතු කරනවා.\"  "}, {"headline": null, "date": null, "news": "මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. එළඹෙන ජනාධිපතිවරණය සඳහා තරග වදින බවට ඇතැම් අපේක්ෂකයන් ප්‍රසිද්ධියේ ම ප්‍රකාශ කර ඇති අතර තවත් සමහරෙකු තරග කරන බවට ඉඟි කර ඇත. මහින්ද රාජපක්ෂ ශ්‍රී ලංකා පොදුජන පෙරමුණේ සාමාජිකත්වය ලබාගෙන මාසයකට වැඩි කලක් ගත වී ඇති බැවින් ඔහු තවදුරටත් පාර්ලිමේන්තු මන්ත්‍රීවරයෙකු නොවන බව දෙමළ ජාතික සන්ධානය පවසයි. සෝල්බරි ව්‍යවස්ථාව යටතේ 1947 ඔක්තෝබර් 14 වන දින ආරම්භ වූ ශ්‍රී ලංකාවේ පළමු මන්ත්‍රණ සභාවේ විපක්‍ෂ නායක ධූරය දැරුවේ ආචාර්ය එන් එම් ‌පෙ‌රේරාය. විධායක ජනාධිපති ක්‍රමය අහෝසි කළ යුතු බවට ජනතා විමුක්ති පෙරමුණේ පාර්ලිමේන්තු මන්ත්‍රී වෛද්‍ය නලින්ද ජයතිස්ස පාර්ලිමේන්තුවට යෝජනාවක් ඉදිරිපත් කරයි. දින 50 ක පමණ කාලයක් පුරා දිව ගිය ශ්‍රී ලංකාවේ දේශපාලන අර්බුදය නිර්මාණය වූයේ ජනාධිපතිවරයා විසින් මහින්ද රාපක්ෂ අගමැති ධූරයට පත් කිරීමත් සමගය. රනිල් වික්‍රමසිංහ ශ්‍රේෂ්ඨාධිකරණයට ඉදිරිපත් කරන ලද මෝසමින් ඉල්ලා සිටියේ, මහින්ද රාජපක්ෂගේ අභියාචනය පංච පුද්ගල විනිසුරු මඩුල්ලක් හමුවේ විභාග කරන ලෙසය. ජනාධිපති මෛත්‍රීපාල සිරිසේන විසින් පාර්ලිමේන්තුව විසුරුවා හැරීම ශ්‍රී ලංකාවේ ආණ්ඩුක්‍රම ව්‍යවස්ථාවට පටහැනි බව ශ්‍රේෂ්ඨාධිකරණය තීන්දු කරයි. ඔක්තෝබර් 26 වන දින ආරම්භ වී විකාශනය වී දින 50ක් ඉක්මවූ ශ්‍රී ලංකාවේ වැඩියෙන් ම සාකච්ඡාවට බඳුන් වූ දේශපාලන අර්බුදයේ සුවිශේෂ අවස්ථා පිළිබඳ විමසුමක්. එක්සත් ජාතික පක්ෂයේ නියෝජ්‍ය නායක ඇතුළු මන්ත්‍රීවරුන් 8 දෙනෙක්, 'දින නියමයක් නොමැති යෝජනාවක්' ලෙස මෙම යෝජනාව පසුගිය සතියේ පාර්ලිමේන්තුවට භාරදී තිබේ. ව්‍යවස්ථාවේ ප්‍රතිපාදනවලට අනුව ජනාධිපතිවරයාට පාර්ලිමේන්තුව විසුරුවා හැරීම සඳහා අවස්ථා දෙකක් පමණක් සලසා දී ඇති බව පෙත්සම්කාර පාර්ශ්වය අධිකරණය හමුවේ පවසති. ශ්‍රී ලංකා නිදහස් පක්ෂයේ විශේෂ සමුළුව අමතමින් ජනාධිපතිවරයා නැවත වරක් එක්සත් ජාතික පක්ෂ නායක රනිල් වික්‍රමසිංහ ඉලක්ක කරගනිමින් දැඩි ප්‍රහාරයක් එල්ල කරයි. තේරීම් කාරක සභාව සඳහා තමන් සාමාජිකයින් 7 දෙනෙකු නම් කළ බව එක්සත් ජනතා නිදහස් සන්ධාන මන්ත්‍රී දිනේෂ් ගුණවර්ධන කථානායකවරයාට දන්වා තිබේ. ජනාධිපතිවරයා විසින් අගමැති රනිල් වික්‍රමසිංහ පදවියෙන් පහකරනු ලැබූ අවස්ථාවේ සිට, වසන්ත සේනානායක යනු වත්මන් දේශපාලන අර්බුදයට අදාළව වඩාත්ම කතාබහට ලක් වූ චරිතයකි. විශ්වාසභංග යෝජනාව සම්මත කරගත් ආකාරය පිළිගත නොහැකි බව ජනාධිපතිවරයා පවසද්දී, තමන්ට බහුතරය ඇති අතර ජුනි මාසයේ මැතිවරණයකට සූදානම් බව රනිල් වික්‍රමසිංහ පවසයි. ආණ්ඩුවට එරෙහිව විශ්වාස භංග යෝජනාවක් පාර්ලිමේන්තුවේදී සම්මත කෙරුණු බව දන්වමින් කතානායකවරයා යොමු කළ ලිපියට ජනාධිපතිවරයාගෙන් ලිඛිත ප්‍රතිචාරයක්. අගමැති ධුරය භාර ගන්නා ලෙස කතානායක කරූ ජයසුරිය හා සජිත් ප්‍රමදාසගෙන් කළ ඉල්ලීම ඉටු නොවූ තැන \"රටට ගැලපෙන නායකයෙක් හොයන්න කටයුතු කළා\" යැයි ජනාධිපතිවරයා පැවසීය. පාර්ලිමේන්තුව කල් දැමීම අවලංගු කර නොවැම්බර් 5 වෙනි දා පාර්ලිමේන්තුව විවෘත කිරීමට ජනාධිපති මෛත්‍රීපාල සිරිසේන තීරණය කර ඇති බව මහින්ද රාජපක්ෂ පැවසීය. බදාදා උදෑසන ජනාධිපති මෛත්‍රීපාල සිරිසේන හමුවී වහාම පාර්ලිමේන්තුව කැඳවන මෙන් ඉල්ලීමක් කරන බව කතානායක කරු ජයසූරිය පක්ෂ නායකයන්ට දැනුම් දෙයි. ශ්‍රී ලංකාවේ ව්‍යවස්ථාව අනුව පාර්ලිමේන්තුව කැඳවීමේ බලය කතානායකවරයා සතු බව රනිල් වික්‍රමසිංහ විදෙස් මාධ්‍යවේදීන් සමග පැවති ප්‍රවෘත්ති සාකච්ඡාවකදී සඳහන් කළේය. "}, {"headline": null, "date": null, "news": "\"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" එවරස්ට් කඳු මුදුන ආසන්නයේ මරණයට පත් ඉන්දියානුවකු වූ බග්වාන් (Bagwan) පැය දොළහක කාලයක් පෝලිමේ සිර වී සිටියදී අධික විඩාවෙන් මරණයට පත්ව ඇති බව නේපාලයේ සංචාරක සංවිධායකයෙක් පවසයි. මෙම ගුවන් තොටුපළට ගුවන් යානා ගොඩ බැස්වීමට අවසර ඇත්තේ, පළපුරුදු ගුවන් නියමුවන්ට පමණි. මාසික ආර්තවය නැතහොත් ඔසප් කාලය තුළ නිවසින් පිටමං කොට මඩුවක රඳවා සිටි කාන්තාවක සහ ඇයගේ දරුවන් දෙදෙනා මිය යෑමේ පුවතක් නේපාලයෙන් වාර්තා වෙයි. ජාත්‍යන්තර ක්‍රිකට් සමාජයට පිවිසෙන ඇමෙරිකානු ක්‍රිකට් කණ්ඩායමට ප්‍රබල දායකත්වයක් දක්වන ශ්‍රී ලාංකිකයින් දෙදෙනා. බලකායට බැඳෙන කාන්තාවන්ට කිලෝ ග්‍රෑම් 25ක් බර වැලි පිරවූ වේවැල් කූඩයක් පිටෙහි බැඳගෙන කිලෝමීටර පහක් දුර කන්දක් නැගීම ඇතුළු ඉතා වෙහෙසකර ශාරීරික අභ්‍යාසවල නිරත වීමට සිදු වේ. රන්ටැඹේ ජලාශයට පහළින් මිණිපේ අමුණට ආසන්නයේ සපත්තු පාලමක් සහිත ස්ථානයකින් ගමන් කරමින් සිටියදී මෙම විදේශිකයා අතුරුදහන්වී තිබේ. \"ජාතික කණ්ඩායමේ සමහර ක්‍රීඩකයන් මුලින්ම ක්‍රීඩා කරන්න පටන් ගත්තේ වයස අවුරුදු 15න් පහළ ක්‍රීඩකයෝ හැටියට මම ඉන්න කාලේ\" නේපාලය තුළ වසර 69 ක කාල පරාසයක් තුළ 70 ට වඩා ගුවන් අනතුරු සිදුවීමෙන් 700 කට වැඩි පිරිසක් මියගියහ. නේපාලයේ කත්මන්ඩු ගුවන් තොටුපොල කරා ගොඩබාමින් සිටි ගුවන් යානයක් අනතුරකට ලක්වීමෙන් 49 දෙනෙකුවත් මිය යති. උතුරු පාකිස්තානයේ ඉතා දුෂ්කර, කඳුකර නිම්නයක පිහිටි ගම්මානයක වෙසෙන පුරුෂයන් තිදෙනෙක් පමණක් කතාකරන බව විශ්වාස කෙරෙන බදේෂි භාෂාව. හැටහය හැවිරිදි නව අගමැතිවරයා මෙයින් වසර පනහකට අධික කාලයකට පෙර සිය දේශපාලන ජීවිතය ආරම්භ කළේ එරට රාජාණ්ඩුක්‍රමයට එරෙහිව එදා ගෙන යමින් තිබුණ සන්නද්ධ අරගලයට එකතු වීමෙනි. අයිපීඑල් ඉන්දීය ප්‍රීමියර් ලීගයට තෝරා ගනු ලැබුන පළමු නේපාල ජාතික ක්‍රිකට් ක්‍රීඩක සන්දීප් ලමිචානේගේ සාර්ථකත්වය පිළිබඳ \"සුරංගනා කතාව\". උතුරු ඉන්දියාවේ හිමාල කදුවැටිය පාමුළ පිහිටි 'ලදාක්' පළාත බෞද්ධ භික්ෂුනී ආරම විසි අටකට නිවහන වෙයි. \"කාන්තාවටත් ඕනෑම දෙයක් කරන්න පුළුවන් බව මම සනාථ කළා. සිහිනයක් තිබේ නම් ඒ සිහිනය කරා යන්න\" - එවරස්ට් දිනූ ජයන්ති කුරුඋතුම්පාල 'සියයක් කාන්තාවෝ' වාර්ෂික විශේෂාංගය වෙනුවෙන් එවරස්ට් කන්ද තරණය කළ පළමු ශ්‍රී ලාංකිකයා, ජයන්ති කුරුඋතුම්පාල සමග සංවාදයක්. නේපාලයේ සිර දඬුවම් ලද කාන්තාවන්ගේ දරුවන්ට අධ්‍යාපනය ලබා දී පැහැබර අනාගතයක් උරුම කර දීම සඳහා කැප වූ දිරිය කාන්තාවක්. නේපාලයේ සිර දඬුවම් ලද කාන්තාවන්ගේ දරුවන්ට අධ්‍යාපනය ලබා දී පැහැබර අනාගතයක් උරුම කර දීම සඳහා ඉන්දිරා රණමගර් විසින් නේපාලය පුරා ළමා නිවාස ආරම්භ කරනු ලැබීය. ලොව පුරා තවමත් ක්‍රියාත්මක වන ළමා විවාහ හේතුවෙන් 2030 වනවිට ලෝකයට ඩොලර් ට්‍රිලියන ගණනක මූල්‍ය හානියක් සිදු වනු ඇති බව ලෝක බැංකුව පවසයි. බුදුරජාණන් වහන්සේ උපන් බිම වායු දූෂණය හේතුවෙන් බරපතළ තර්ජනයකට ලක්ව ඇති බව විද්‍යාඥයින් මෙන්ම බලධාරීහු ද පවසති. "}, {"headline": null, "date": null, "news": "\"ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ කවුරුන් වේ ද යන්න තීරණය කරන්න පුළුවන් ඔබට ම පමණයි.\" ෆෝබ්ස් සඟරාව වාර්ෂිකව හෙළිදරව් කරන ධන කුවේරයන්ගේ ලැයිස්තු අනුව මේ වසරේ ධනවත් ම ගායිකාවන් සිව් දෙනා අනුපිළිවෙලින් මෙසේය. සිව් හැවිරිදි මේ කුඩා දරුවා මුලදී කරාටේ පන්තියට ගියේ පුහුණුව ලැබීමට නොවේ. තම මව පුහුණුවීම් කරද්දී මේ කුඩා දරුවා පසෙකට වී බලා සිටියේය. \"ගොඩක් දෙනෙක් කරන්නේ ළමයෙක්ට ඇහෙන්නේ නැහැ කියල දැන ගත්ත ම, මුකුත් කතාකරන්නේ නැතුව සංඥා භාෂාව පටන් ගන්නවා.\" මෙය නිවැරදි ද? දිවිය පුරාවට කිසිදු ලිංගික හෝ ප්‍රේම සම්බන්ධතාවක් නොපවත්වන බව මනාලියක් ලෙස සැරසුණ කාන්තාව දේවස්ථානයේ පවත්වන ආගමික උත්සවයේ දී පොරොන්දු වන්නීය. සියයක් කාන්තාවෝ කුණු බක්කිය ව්‍යාපෘතියේ ප්‍රධාන පිටුව දරුවන් බෝනික්කන් සමග කරන ක්‍රීඩා වැඩිහිටියන් වීමෙන් පසුව ද අනුගමනය කිරීමට අපේක්ෂා කරනු ඇති බව, ගුණාත්මක සෙල්ලම් භාණ්ඩ සඳහා හඬ නගන පිරිස තර්ක කරති. සියයක් කාන්තාවෝ නිදහසේ කුණු කූඩය ව්‍යාපෘතියේ ප්‍රධාන පිටුව සියයක් කාන්තාවෝ නිදහසේ කුණු කූඩය ව්‍යාපෘතියේ ප්‍රධාන පිටුව මෑතකදී එක්සත් රාජධානියේ කරන ලද සමීක්‍ෂණයකින්, වයස අවුරුදු 11-16 අතර පිරිසෙන් 58% ක්, 'තරු සංස්කෘතිය සමාජය පෙනුමෙන් පරිසමාප්ත කිරීමට' පීඩනයක් යොදන බවට චෝදනා කරති. සියයක් කාන්තාවෝ නිදහසේ කුණු කූඩය ව්‍යාපෘතියේ ප්‍රධාන පිටුව ඇමෙරිකානු කාන්තාවාදීන් දියත් කළ සුප්‍රසිද්ධ උද්ඝෝෂණයක් ඇසුරින්, කාන්තාවන්ට ඉදිරියට යාමට බාධා කරන මෙවලම් ගැන විමසා බලන ව්‍යාපෘතියක්. සියයක් කාන්තාවෝ නිදහසේ කුණු කූඩය ව්‍යාපෘතියේ ප්‍රධාන පිටුව එක්සත් ජාතීන්ගේ සංවිධාන වාර්තාවකට අනුව, සංවර්ධනය වෙමින් පවතින රටවල පිරිමින්ට වඩා කාන්තාවෝ දිනකට පැය එකහමාරක් ඉක්මවා ආහාර පිසීම සඳහා ගතකරති. කාන්තාවන්ගේ අලංකාරය හා බැඳී තිබුණද, අඩි උස පාවහන් මුලින්ම යොදාගනු ලැබුවේ පුරුෂයන් සඳහාය. අධ්‍යයනයන්ට අනුව අඩි උස පාවහන් පැළඳීම මාංශ පේශි සහ අස්ථි අබාධ ඇතිවීමට හේතුවන බව සොයාගෙන තිබේ. සියයක් කාන්තාවෝ නිදහසේ කුණු කූඩය ව්‍යාපෘතියේ ප්‍රධාන පිටුව 30,000 ක් පමණ කාන්තාවන් සිය සහකරුවන් විසින් ඝාතනය කර ඇති අතර, තවත් 20,000 පමණ කාන්තාවන් පවුලේ සාමාජිකයෙකු අතින් ඝාතනය වී තිබේ. බීබීසී පුවත් සේවය නම් කළ ලෝකයේ වඩාත් ම බලපෑම් කළ හැකි කාන්තාවන් 100 දෙනාට ඇතුළත්ව සිටින ශ්‍රී ලාංකික සාගර විද්‍යාඥ ආචාර්ය ආශා ඩි වොස් සමග සංවාදයක්. \"ඔහු සිනමාවේ දැවැන්තයෙක්. ප්‍රසිද්ධ කවියෙක්. මම මුලින් හිතුවෙ ඔහු මාව අනවශ්‍ය විදියට ස්පර්ශ කළේ වැරදීමකින් කියලා. ඒත් ඔහු මගේ ළඟට ඇවිත් මාව වැළඳ ගත්තා.\" කොළඹ මහ නගර සභාවේ සේවිකාවන් එහි ඉහළ නිලධාරීන් අතින් ලිංගික හිංසනයට ලක්වන බවට ඉදිරිපත්වූ පැමිණිල්ලක් සම්බන්ධයෙන් බස්නාහිර පළාත් ආණ්ඩුකාරවරයා විමර්ශනයක් පැවත්වීමට තීරණය කර තිබේ. "}, {"headline": null, "date": null, "news": "වෙරළ ඛාදනය හේතුවෙන් මහවැව කුඩාමඩුවැල්ල සිට තොඩුවාව දක්වා වෙසෙන ධීවර පවුල් ගැටලුවලට මුහුණ දී ඇතැයි ජාතික ධීවර සහයෝගිතාවය පවසයි. \"ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ කවුරුන් වේ ද යන්න තීරණය කරන්න පුළුවන් ඔබට ම පමණයි.\" පිලිපීනයේ වෙරළට ගොඩ ගැසූ මළ තල්මසෙකුගේ කුස තුළ තිබී පොලිතින් මලු කිලෝ ග්‍රෑම් හතලිහක් සොයා ගත් බව පර්යේෂකයෝ පවසති. වෙරළට ගොඩ ගසන තල්මසුන් පිළිබඳ නවසීලන්තයෙන් නිතර වාර්තා වුවත්, විශාල ප්‍රමාණයක් එකවිට පැමිණි අවස්ථා අතිශය දුර්ලභය. කුඩා ප්ලාස්ටික් එක් කැබැල්ලක් ආහාරයට ගැනීම මගින් සෑම කැස්බෑවන් පස්දෙනෙකුගෙන් එක් අයෙකු මියයාමේ තර්ජනයක් පවතින බව අධ්‍යයනයකින් හෙළිවී තිබේ. අතීතයේ ගොඩබිම් වෙත ශාක බීජ රැගෙන ආ දියවැල්, දැන් ගෙන එන්නේ නොදිරන ප්ලාස්ටික් බව සමුද්‍රීය පරිසර ආරක්ෂණ අධිකාරියේ සාමාන්‍යාධිකාරීවරයා පවසයි. \"මේ යුද ටැංකිවල විවිධ ජලජ ජීවීන් වාසය කරන්න පටන් ගත්තම මේක කිමිදුම්කරුවන්ට පාරාදීසයක් බවට පත් වේවි.\" දූපතේ සිටින ආක්‍රමණික මීයන් කොරල්පර සඳහා \"විශාල ගැටලුවක්\" බව ඉන්දීය සාගරයේ පිහිටි චාගොස් දූපත්වල අධ්‍යයනයේ නිරත කණ්ඩායමක් සොයාගෙන තිබේ. 2015 වසරේ පරීක්ෂණ වාර්තාවකට අනුව ලොව වෙරළ කලාපය දුෂණය කරන රටවල් අතරින් ශ්‍රී ලංකාව පස්වන ස්ථානයට වර්ගීකරණය කර තිබිණ. දෑස් නොපෙනෙන සුරංජිත් දෑස පෙනෙන අප සියලු දෙනාට කියා දෙන්නේ අපූරු පාඩමක් නොවේද? සිලින්ඩරාකාර හැඩයක් ඇති මෙම දත්ත ගබඩාව තුළ ඇත්තේ අධි බලැති පරිගණක දොළහක් පමණක් වුවත් සිනමාපට මිලියන පහක් පමණ එහි ගබඩා කළ හැකිය. ප්ලාස්ටික් මළු කානු පද්ධතිවල සිර වී ජලය බැස නොයාමෙන් ගංවතුර තත්ත්ව ඇති වීම මෙන්ම ගවයන් පොලිතින් ආහාරයට ගැනීම දියුණු වෙමින් පවතින රටවල් බොහෝමයක දැකිය හැකිය. තායිලන්තය ආසන්න මුහුදේ වසරකට සිය ගණනක් මුහුදු ජීවීන් මෙම ප්ලාස්ටික් අපද්‍රව්‍ය හේතුවෙන් මියයන බව විශ්වාස කෙරේ. නැව මුහුදේ ගිලී යාමෙන් පසුවත් දියමත ගිනිදැල් දක්නට ලැබුණ අතර එමගින් ගන කළු දුමාරයක් ඉහළ නගිමින් තිබුණ බවත් චීන රාජ්‍ය මාධ්‍ය පවසයි. "}, {"headline": null, "date": null, "news": "සනත් ජයසූරිය ගේ සිට ඉයන් මෝගන් දක්වා: එක දින ක්‍රිකට් ඉතිහාසයේ වැඩිම හයේ පහර වාර්තාව ගැන විමසුමක්. \"ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ කවුරුන් වේ ද යන්න තීරණය කරන්න පුළුවන් ඔබට ම පමණයි.\" පාස්කු ඉරිදා එල්ල වූ මරාගෙන මැරෙන බෝම්බ ප්‍රහාර හේතුවෙන් ශ්‍රී ලංකාව සම්බන්ධයෙන් ලෝකයේ රටවල් රැසක් පනවා තිබූ අනතුරු ඇඟවීම් ලිහිල් කර තිබේ. එංගලන්තයේ මේ දිනවල පැවැත්වෙන ලෝක කුසලාන ක්‍රිකට් ශූරතාවලියේදී සිය පළමු ජයග්‍රහණය අත්පත් කරගැනීමට ශ්‍රී ලංකාව සමත්විය. ට්‍රම්ප් විරෝධී රැළිය පැවැත්වෙන ස්ථානය සැණකෙළි ස්වරුපයක් ගෙන ඇති අතර එම ප්‍රදේශයේ පොලිස් ආරක්ෂාව තර කර ඇත. තෙදින නිළ සංචාරයක් අරඹමින් ඇමෙරිකානු ජනාධිපති ඩොනල්ඩ් ට්‍රම්ප් බ්‍රිතාන්‍යයට පැමිණෙයි .සිය සංචාරය අතරතුර බ්‍රිතාන්‍ය අග්‍රාමාත්‍යවරිය මෙන්ම රජ පවුලේ සාමාජිකයින් හමුවීමට ද ඇමෙරිකානු නායකයා බලාපොරොත්තු වේ. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" ලොව ප්‍රමුඛ පෙළ විද්‍යාඥයින්ගෙන් සැදුම් ලත් එක්සත් රාජධානියේ රාජකීය සමාජයේ (The Royal Society) සාමාජිකත්වය ශ්‍රී ලාංකික මහාචාර්යවරයෙකුට හිමි වී තිබේ. එවරස්ට් කඳු මුදුන ආසන්නයේ මරණයට පත් ඉන්දියානුවකු වූ බග්වාන් (Bagwan) පැය දොළහක කාලයක් පෝලිමේ සිර වී සිටියදී අධික විඩාවෙන් මරණයට පත්ව ඇති බව නේපාලයේ සංචාරක සංවිධායකයෙක් පවසයි. අලුතින් අගමැතිවරයෙකු පත් කර ගැනීම සඳහා ඉඩ සලසමින් තමන් ජුනි 07 වෙනිදා කොන්සවේටිව් පක්ෂ නායකත්වයෙන් ඉවත් වන බව බ්‍රිතාන්‍ය අගමැතිනිය තෙරේසා මේ පවසයි. ලොව පුරා වෙසෙන ක්‍රිස්තියානි භක්තිකයන්ට එරෙහිව දිගින් දිගටම එල්ල කෙරෙන හිරිහැර මගින් ඔවුන් \"සමූලඝාතනය\" කෙරෙන තරම් අවදානම් සහගත තත්වයක් පවතින බවට වාර්තාවක්. ආදිපාදවරයෙකුගේ පළමු පුත්‍රයා වන හෙයින් සාම්ප්‍රදායිකව ආර්චී බිලිඳා ඩම්බාර්ට්න්හි අර්ල්වරයා ලෙස හැඳින්විය යුතුය. එහෙත්, සිය බිලිඳාට රාජකීය තනතුරු නාමයක් භාවිත නොකිරීමට හැරී සහ මේගන් තීරණය කර ඇත. පසුගිය සමයේ කණ්ඩායම ලැබූ පරාජයන් සමග ශ්‍රී ලංකා කණ්ඩායමේ ක්‍රීඩකයන් අතර මෙන් ම කළමනාකාරිත්වය අතර ඇති වූ ගැටලු රැසක් පිළිබඳව වාර්තා විය. බිලිඳා උපත ලැබුවේ කොතැන ද? මේ බිලිඳා 'කුමාරයෙකු' වේවි ද? ඔහුට රජ විය හැකි ද? නව රාජකීය බිළිඳාට ඇමරිකානු පුරවැසිභාවය හිමිවේ ද? ඔහුගේ නම කුමක් විය හැකි ද? සසෙක්ස් ආදිපාදවරිය වන මේගන් මාකල් කුමරිය බිලිඳු පුතෙකු බිහි කළ බව සසෙක්ස් හි ආදිපාවර හැරී කුමරු නිවේදනය කරයි. ඉස්ලාමීය රාජ්‍යය සංවිධානයට එක්වීම සඳහා 2015 දී ලන්ඩන් නුවර සිට සිරියාවට පලා ගිය ශමීමා බෙගම්, බංග්ලාදේශයට පැමිණියහොත් \"මරණ දණ්ඩනයට යටත් කළ හැකි\" බව එරට විදේශ ඇමතිවරයා පවසයි. 1972 වසරේදී සිහසුනේ නිල හිමිකරු බවට පත් ඔහු දැන් දසවෙනි රාමා නොඑසේනම් චක්‍රී රජ පෙළපතේ දසවෙනි රජු වේ. \"මේ ව්‍යසනේ නවත්ත ගන්න තිබුණනේ, මේ ප්‍රහාරය ගැන පණිවිඩයක් ලැබිලා තිබුණනේ. ඇයි ඒ මිනිස්සු ඒක හිතේ විතරක් තියාගෙන හිටියේ?,\" ආරක්ෂක අංශ ඇතුළු බොහෝ දෙනෙක් දිවා රාත්‍රී වෙහෙසෙමින් ප්‍රහාර එල්ල වූ ස්ථාන නැවත ගොඩනැගීමට ක්‍රියා කරන ආකාරය කැමරා කාචයේ මෙසේ සටහන් වී තිබිණි. අත්‍යවශ්‍ය කරුණකට හැරුණු කොට වෙනත් ඕනෑම අවස්ථාවක ශ්‍රී ලංකාවේ සංචාරයේ නොයෙදෙන ලෙස එක්සත් රාජධානිය සිය පුරවැසියන්ට උපදෙස් දී ඇත. "}, {"headline": null, "date": null, "news": "සෞදි අරාබියේ මොහමඩ් බින් සල්මාන් කුමරු පවසන්නේ, කලාපය තුළ උණුසුම් තත්ත්වයක් වර්ධනය වන හෙයින් ඕනෑ ම තර්ජනයකට මුහුණ දීමට සෞදි අරාබිය පසුබට නොවන බවය. සෞදි අරාබිය තුළ අනතුරුදායක තත්ත්වයක් ඇති වන්නේ නම් වහාම තානාපති කාර්යාල මැදිහත් වී ශ්‍රී ලාංකිකයන්ගේ ආරක්ෂාව සම්බන්ධයෙන් කඩිනම් ක්‍රියාමාර්ග ගනු ඇති බව බලධාරීහු පවසති. යේමන රජය හුතී කැරළිකරුවන් සමග වසර හතරක් තිස්සේ යුද වදිමින් සිටින අතර, මෙම අභ්‍යන්තර යුද්ධය නිසා විශාල හානියක් යේමනයට සිදුවී ඇත. වර්තමානයේ මොන්ට්‍රියල් ප්‍රදේශයේ ජීවත් වන 24 හැවිරිදි සල්වා සහ ඇයගේ 19 හැවිරිදි සොහොයුරිය මින් අට මසකට පෙර සෞදි අරාබියෙන් පළා ආහ. කාන්තාවන්ගේ කාමාශාව වැඩි කරවන බවට සැලකෙන \"කාන්තා ව්‍යාග්‍රා\" කෙරෙහි ඇති වූ \"හුදු කුතුහලය නිසා ම\" එය අත්හදා බැලූ බව විවාහ ජීවිතයක් ගෙවන ලයිලා පවසන්නීය. සෞදි කාන්තාවන්ට \"වහලුන්ට\" මෙන් සලකන බව සිය පවුලෙන් පළා විත් කැනඩාවේ රැකවරණ ලබන සෞදි තරුණිය පවසයි. ඉස්ලාම් දහමට එරෙහි වීම හෝ ඉන් ඉවත් වීම සෞදි නීතිය අනුව මරණ දඬුවම ලැබිය හැකි සාපරාධී ක්‍රියාවකි. \"මගේ ජීවිතය අනතුරේ.\" ඇයගේ පළමු ට්විටර් පණිවිඩය නිකුත් විය. \"සෑම සෞදි මුස්ලිම් කාන්තාවක් හෝ ගැහැණු ළමයෙක් ම උපතේ සිට මරණය දක්වා මේකට මුහුණ දෙනවා. කාන්තා පාර්ශවය අනිවාර්යයෙන් ම සැලකෙන්නේ බාල වයස්කාරියන් හැටියට.\" ජීවිතයට තර්ජන ඇතැයි පවසමින් තම පවුල අතහැර පැන ආ සෞදි තරුණියට තාවකාලිකව සිය රටට ඇතුළුවීමට අවසර ලබා දෙනු ඇති බව තායිලන්තයේ ආගමන විගමන පොලිස් ප්‍රධානියා කියා සිටී. නවාස් ෂරීෆ් නැවත සිරගත කිරීමට එරෙහිව විශාල විරෝධතා ව්‍යාපාරයක් සංවිධානය කර පාර්ලිමේන්තු ක්‍රියාකාරකම් පවා අඩපණ කරන බවට ඔහුගේ ආධාරකරුවෝ තර්ජනය කරති. \"සෞදි රජ මාලිගාවට ගොස් රාජකීය දරුවන් කීපදෙනෙකුගේ පෞද්ගලික ගුරුවරයෙකු ලෙස කටයුතු කිරීම ඉතා ඉක්මනින් මාගේ රැකියාවේ කොටසක් බවට පත් විය.\" මාධ්‍යවේදී ජමාල් කෂෝගිගේ ඝාතනයට සම්බන්ධ සැකකරුවන් බවට නම් කර ඇති සෞදි ජාතිකයින් තුර්කියට භාර දීම සෞදි අරාබි විදේශ අමාත්‍යවරයා ප්‍රතික්ෂේප කර තිබේ. මාධ්‍යවේදී ජමාල් කෂෝගි ඝාතනය කිරීමට අණ කළේ සෞදි ඔටුන්න හිමි මොහොමඩ් බින් සල්මාන් කුමරු විසින් බවට සීඅයිඒ ආයතනය නිගමනය කර නැතැයි ජනාධිපති ට්‍රම්ප් පවසයි. මාධ්‍යවේදී ජමාල් කෂෝගි ඝාතනය කර ඇත්තේ සෞදි ඔටුන්න හිමි කුමරු මොහොමඩ් බින් සල්මාන්ගේ නියෝගයකට අනුව යැයි ඇමරිකානු මධ්‍යම විමර්ශන කාර්යාංශය විශ්වාස කරන බව ඇමරිකානු මාධ්‍ය වාර්තා කර තිබේ. සති තුනකට ප්‍රථම ඝාතනය කළ ජමාල් කෂෝගිගේ මළ සිරුර සම්බන්ධයෙන් කිසිදු හෝඩුවාවක් මෙතෙක් හමුවී නොමැත. මාධ්‍යවේදී ජමාල් කෂෝගිගේ ඝාතනයට වගකියයුතු සියලු \"වරදකරුවන්ට\" දඬුවම් ලබා දෙන බව සෞදි අරාබියේ ඔටුන්න හිමි කුමරු මොහොමඩ් බින් සල්මාන් පවසයි. සෞදි රාජ්‍ය මාධ්‍යවල පළ වූයේ, සල්මාන් රජු සහ ඔටුන්න හිමි කුමරු රියාද්හිදී කෂෝගිගේ පුත්‍රයා වන සලාහ් (Salah) සහ පවුලේ සාමාජිකයින් සමග සාකච්ඡා කර ඇති බවය. කෂෝගි පූර්ව සැලසුමක් සහිතව එම ඝාතනය කළ බවත්, සෞදි කොන්සල් කාර්යාලය තුළදී මෙම \"කෲර\" ඝාතනය සිදුවූ බවට ප්‍රබල සාක්ෂි රජය සතුව ඇති බවත් තුර්කි ජනපති පැවසීය. ප්‍රවීණ මාධ්‍යවේදී ජමාල් කෂෝගිගේ ඝාතනය සම්බන්ධයෙන් සෞදි අරාබි රජයේ පැහැදිලි කිරීම පිළිබඳව තමන් \"සෑහීමකට පත් නොවන\" බව අමෙරිකානු ජනාධිපති ඩොනල්ඩ් ට්‍රම්ප් පවසයි. ඔක්තෝබර් 02 වෙනිදා සිට අතුරුදන්ව සිටින සෞදි ජාතික මාධ්‍යවේදී ජමාල් කෂෝගි සොයා කෙරෙන සෝදිසි මෙහෙයුම් පුළුල් කිරීමට තුර්කි පොලිසිය පියවර ගෙන තිබේ. "}, {"headline": "නිල් තල්මසුන් වෙනුවෙන් කැපවුන ලාංකික විද්‍යාඥවරිය", "date": null, "news": "ආචාර්ය ආශා ද වොස්, ශ්‍රී ලංකාවේ ඇතුළු ලොව පුරා වෙසෙන නිල් තල්මසුන් ආරක්ෂා කර ගැනීමේ උත්සාහයක නිරතව සිටින ශ්‍රී ලාංකික සාගර විද්‍යාඥවරියක්. ලොව දැවැන්තම සත්වයා වඳ වී යාමෙන් ආරක්ෂා කරගන්නේ කෙලෙසද යන්න පිළිබඳව ඇය මේ දිනවල ඇමෙරිකාවේ කැලිෆෝනියා විශ්ව විද්‍යාලයේ පර්යේෂණයක නිරතව සිටින්නීය. \"ඇත්තටම එච්චර ලොකු සතෙක් අපේ මුහුදේ ඉඳලත් අපි ඒගොල්ල ගැන මුකුත් නොදන්න එක මට ප්‍රශ්නයක් වුනා,\"   ආරම්භ කළේ එලෙසින්. ආහාර ලබාගැනීම පිණිස ඇන්ටාක්ටිකාව වැනි සීතල වතුර තිබෙන ප්‍රදේශවලට පීනා යන නිල් තල්මසුන්, ඉන් අනතුරුව ශ්‍රී ලංකාව වැනි ඝර්ම කලාපීය ප්‍රදේශවලට පැමිණ සිය අනාගත වර්ගයා බෝකරන බව ඇය පෙන්වා දෙන්නීය. \"හැබැයි ලංකාව වටේ ඉන්න නිල් තල්මහ ලංකාව වටේ අවුරුද්ද පුරාම ඉන්නවා. ඉතින් මම බැලුව ඇයි මෙහෙම වෙන්නේ කියල. එහෙම තත්වයක් වෙන කොහේවත් නෑ.\" ලොව විශාලතම සත්වයා වන නිල් තල්මසා, සාගර පැළෑටිවලට පොහොර සපයන සහ සමුද්‍ර ජීවීන්ට ආහාර ලබාදෙන ආහාර චක්‍රයේ අත්‍යවශ්‍ය පුරුකක් බව ආශා ද වොස් සවිස්තරව පෙන්වා දෙන්නීය. \"  අපේ සාගරයේ තියන වැදගත් පොහොරක්. තල්මසුන් මුහුදේ උඩට ඇවිල්ල කක්ක කරනකොට ගැඹුරු වතුරේ තියන පෝෂ්‍ය පදාර්ථ මුහුදේ උඩට ගේනවා.\" යකඩ වැනි එම පෝෂ්‍ය පදාර්ථ සාගරයේ තිබෙන ඇසට නොපෙනෙන මට්ටමේ පවා කුඩා පැළෑටිවලට අත්‍යවශ්‍ය පොහොරක් බවයි,   පවසන්නේ. \"අපේ ලෝකේ සියයට පණහක් ඔක්සිජන් සපයන්නේ මේ පැළෑටිවලින්. ඒ තල්මසුන්ගේ අසූචි ගැන. ආශා පෙන්වාදෙන පරිදි තල්මසුන් මියගිය පසු ඒ මළකුණත් සාගර ජීවිතයට අත්‍යවශ්‍ය සාධකයක්.  \"ඒ විතරක් නෙවෙයි, කාලෙකට පස්සේ   මුහුදේ පතුලටම යනවා. මීටර 4000ක් විතර ගැඹුරුම ජලයට බහින්න අවුරුදු ගාණක් ගතවෙන්න පුළුවන්. එහෙම බැස්සම ඒ තැන්වල ඉන්න විශේෂ සත්තු වර්ග මේ මළකුණ කනවා. ඉතින් මේ තැන්වල ඉන්න සත්තුන්ට මේ මළකුණ නැත්නම් කෑම නැති තරම්.\" ළමා වියේ පටන් - වයස අවුරුදු හයේ සිට - සාගර ජීව විද්‍යාව පිළිබඳව තමන්ට උනන්දුවක් තිබූ බව පවසන ආශා, සිය දෙමාපියන් එයට මුලසිටම අනුබල් දුන් බවත්, විද්‍යා ලේඛක ආතර් සී ක්ලාක් පවා තමන් දිරිමත් කළ බවත් කෘතවේදීව සිහිපත් කරන්නීය.  ශ්‍රී ලාංකික සාගර විද්‍යාඥවරිය පවසන පරිදි ලොව ඉතාම කාර්යබහුල නාවික මාර්ගයක් වන ශ්‍රී ලංකාවේ දකුණු මුහුදේ සිංගප්පූරුව හරහා දිවෙන නාවික මාර්ගය, ලොවට මෙතරම් වැදගත් සේවයක් සපයන නිල් තල්මසුන් වඳවී යාමේ තර්ජනයට තුඩු දෙන්නක්. ඔවුන් එම නෞකාවලට යට වී මියයාම ඒ බරපතල තර්ජනයයි. \"මම දැනගත්ත ෂුවර් එකටම මේ දෙක එකම තැනක තිබුනොත් ඩිසාස්ටර් එකක් වෙනවා කියල.\" මේ තත්වය වැළැක්වීම පිණිස එම නාවික මාර්ගය සැතපුම් 15 කින් පමණ තවත් දකුණට රැගෙන යා යුතු බව ඇයගේ යෝජනාවයි. ඇමෙරිකාවේ කැලිෆෝනියා විශ්ව විද්‍යාලයේ මේ වනවිට පර්යේෂණයක නිරතව සිටින්නේත් එම ගැටලුවට විසඳුම් ලබාදෙන්නේ කෙලෙසද යන්න පිළිබඳව. \"මම මෙතනට ආවෙත් දකුණු කැලිෆෝනියාවෙත් මේ වගේම ප්‍රශ්නයක් තිබුණ නිසා. ඒගොල්ල විද්‍යාත්මකව ඒ ප්‍රශ්නේ විසඳුවා.\" කැලිෆෝනියාවේ විද්‍යාඥයන්ගේ අත්දැකීම් අනුසාරයෙන් සිය මවුබිමේ වෙසෙන ලොව දැවැන්තම සත්වයා ආරක්ෂා කරගැනීම ඇගේ අධිෂ්ඨානයයි. \"ලංකාවේ කෙනෙක් වීම ගැන මම ගොඩක් ආඩම්බර නිසා මම හැමතිස්සෙම බලන්නේ ලංකාවට කොහොමද මගේ සේවය ලබාදෙන්නේ කියල.\" "}, {"headline": "ලොව බලපෑම් කළ හැකි කතුන් අතරට ගිය ශ්‍රී ලාංකික කාන්තාව ආශා ඩි වොස්ගේ කතාව", "date": "2018 නොවැම්බර් 21", "news": "\"ශ්‍රී ලංකාවේ ජනතාව අප අවට තියෙන සාගරය දෙස නිසි අවධානයක් යොමු කරල නෑ. මගේ අරමුණ මේ සාගරයේ තියෙන ආකර්ෂණීයත්වය ශ්‍රී ලාංකිකයින්ට පෙන්වලා එය ආරක්ෂා කරගන්න ඔවුන් දායක කර ගන්න එකයි.\"  බීබීසී සිංහල සේවය සමග සංවාදයකට එක්වෙමින් මේ අදහස් පළ කළේ, බීබීසී පුවත් සේවය නම් කළ  ට ඇතුළත්ව සිටින ශ්‍රී ලාංකික සාගර විද්‍යාඥ ආචාර්ය ආශා ඩි වොස් ය. මෙම කාන්තාවන් 100 දෙනා වයස අවුරුදු 15 සිට 94 දක්වා වයස් කාණ්ඩවලට අයත් වන අතර ලෝකයේ රටවල් 60 ක කාන්තාවන් ඊට ඇතුළත් කර තිබේ. 39 හැවිරිදි ආශා ඩි වොස් යනු සාගර ක්ෂීරපායින් පිළිබඳව ආචාර්ය උපාධියක් ලැබූ ප්‍රථම ශ්‍රී ලාංකික පුරවැසියා වේ. \"මම ශ්‍රී ලාංකික සාගර විද්‍යාඥවරියක්. මම සාගර සම්පත් සංරක්ෂණය ගැන පර්යේෂණ කරන සාගරයට ආදරය කරන කාන්තාවක්.\" ඇයගේ පර්යේෂණ අතර විශේෂ අවධානය යොමු කර ඇත්තේ, \"ශ්‍රී ලාංකික නිල් තල්මසුන්\" පිළිබඳවය. \"මම අවුරුදු 10 ක ඉඳලා ශ්‍රී ලංකාව අවට මුහුදු කලාපයේ නිල් තල්මසුන් ගැන පර්යේෂණ කළා. ඒ අනුව මට පෙනී ගියා ඔවුන් සංරක්ෂණය කරන්න ඕන කියලා,\" ඇය බීබීසී සිංහල සේවයට පැවසුවාය. \"මම ඒ නිල් තල්මසුන් ශ්‍රී ලාංකික නිල් තල්මසුන් ලෙස හඳුන්වන්න විශේෂ හේතුවක් තියෙනවා. මේ නිල් තල්මසුන් අවුරුද්ද පුරා ම ඉන්නේ ශ්‍රී ලංකාව ආශ්‍රිත මුහුදු කලාපයේ.\" සාමාන්‍යයෙන් නිල් තල්මසුන් ශීත මුහුදු කලාපවල ආහාර වැඩි නිසා එවැනි ස්ථාන කරා පීනා යන නමුත්, මේ නිල් තල්මසුන් ශ්‍රී ලංකාවේ මුහුදු කලාපය අතහැර යන්නේ නැති බව ඇය පවසයි. \"ඔවුන් කතා කරන හඬ වෙනස්. හැසීරීමත් වෙනස්. ඒ නිසයි මම ඔවුන්ට ශ්‍රී ලාංකික නිල් තල්මසුන් කියන්නේ.\" මෙම \"ශ්‍රී ලාංකික නිල තල්මසුන්\" නෞකාවල ගැටීමෙන් මිය යන හෙයින් ඔවුන් ආරක්ෂා කිරීම සම්බන්ධයෙන් සකස් කළ වාර්තාවක් වගකිව යුතු ආයතන වෙත යොමු කිරීමට කටයුතු කර ඇති බව ඇය පැවසීය. \"මේ නැව් නිසා සාගර දූෂණය සිදු වනවා. ඒ වගේ ම හෝටල්වලින් බැහැර කරන අපජලය මුහුදට යොමු කිරීමත් විශාල ප්‍රශ්නයක් මුහුදු ජීවීන්ට,\" පරිසර දුෂණය නිසා වන බලපෑම් පිළිබඳව ඇය කනස්සල්ල පළ කළාය. \"නැව් මාර්ගය කිලෝ මීටර් 20කින් පමණ ඈතට ගෙන ගියා නම් මේ ප්‍රශ්නයට යම් විසඳුමක් ගත හැකියි.\" විශාල සම්පත් ප්‍රමාණයක් සහිත ශ්‍රී ලංකාව වටා පිහිටි සාගරය පිළිබඳව අප නිසි අවධානයක් යොමු කර නැතැයි ආචාර්ය ආශා ඩි වොස් පවසයි.  ඇය පෙන්වා දුන්නේ, සාගරයේ ඇති සම්පත් පිළිබඳව ජනතාව දැනුවත් කළහොත් ඔවුන් පුදුමයට පත්වනු ඇති බවය. \"අප වටා තියෙන මේ මහා සාගරය දැවැන්ත රාජධානියක්. ඒ ගැන ජනතාව දැන ගත්තොත් ඔවුන් පුදුමයට පත්වේවි.\" තමන්ගේ අරමුණ ඒ වෙත අවධානය යොමු කරවා සාගරය ගැන සොයා බැලීමට සහ එයින් උපරිම ප්‍රයෝජන ලබා ගැනීමට ජනතාව පෙළඹවීම බව ඇය ප්‍රකාශ කළාය. \"ඒ හරහා අපේ රටේ සම්පත් වගකීමක් ඇතිව ලෝකයට ගෙන යාම මගේ අරමුණයි.\"  \"ඒ ගැන මට ගොඩක් සතුටුයි. ඒකෙන් ශ්‍රී ලංකාවට ලැබෙන ගෞරවය ගැන මට සතුටුයි.\" \"ඒ වගේ ම ලෝක සිතියමේ ශ්‍රී ලංකාවට යම් අවධානයක් යොමු කරන්න එය ඉවහල් වේවි,\" ඇය ප්‍රකාශ කළාය. \"ශ්‍රී ලාංකිකයෙකු විදිහට ලෝකය වෙනස් කළ හැකි කාන්තාවක වීම මට ආඩම්බරයක්. ඕනෑ ම කාන්තාවකට පුළුවන් රට වෙනුවෙන් ලෝකය වෙනුවෙන් වෙනසක් කරන්න. ඉදිරියට ඇවිත් අභියෝග භාර ගන්න ශ්‍රී ලාංකික කාන්තාවන්ට දැන් කාලය පැමිණ තිබෙනවා.\" බීබීසී සියයක් කාන්තාවෝ විශේෂාංගය සඳහා තෝරා ගන්නා ලද   එවරස්ට් කන්ද තරණය කළ පළමු ශ්‍රී ලාංකිකයා වූ ජයන්ති කුරුඋතුම්පාලය.  ඒ පසුගිය වසරේ දීය.  "}, {"headline": null, "date": null, "news": "සෞදි අරාබිය තුළ අනතුරුදායක තත්ත්වයක් ඇති වන්නේ නම් වහාම තානාපති කාර්යාල මැදිහත් වී ශ්‍රී ලාංකිකයන්ගේ ආරක්ෂාව සම්බන්ධයෙන් කඩිනම් ක්‍රියාමාර්ග ගනු ඇති බව බලධාරීහු පවසති. යේමන රජය හුතී කැරළිකරුවන් සමග වසර හතරක් තිස්සේ යුද වදිමින් සිටින අතර, මෙම අභ්‍යන්තර යුද්ධය නිසා විශාල හානියක් යේමනයට සිදුවී ඇත. පාප් වහන්සේ එහිදී අන්තර්ආගමික සමුළුවකට සහභාගි වීමට නියමිත අතර, බැතිමතුන් 120,000ක් පමණ සහභාගි වනු අතැයි අපේක්ෂා කරන දේව මෙහෙයක් පැවැත්වීමට ද නියමිතය. යේමනයේ හුති කැරලිකරුවන් විසින් සෞදි අරාබිය වෙත එල්ල කරනු ලැබූ මිසයිල හතක් විනාශ කර දැමූ බව සෞදි ආරක්ෂක හමුදා පවසයි. "}, {"headline": "යුද ගිනිදැල් මැද යේමනයේ සාගතයක්", "date": "2017 පෙබරවාරි 8", "news": "සාගතයක මුවවිටේ සිටින බවට වාර්තාවන යේමනයට වහා සහනාධාර ලබාදෙන ලෙස එක්සත් ජාතීන්ගේ සංවිධානය ඉල්ලීමක් කිරීමට නියමිතව ඇත. සෞදි අරාබිය ප්‍රමුඛ රටවල සහය ලබන යේමන රජයේ හමුදා සහ ෂියා හුති කැරලිකරුවන් අතර වසර දෙකක් තිස්සේ පවතින සිවිල් යුද්ධය හේතුවෙන් යේමන ජනතාවගෙන් 80%ක ප්‍රමාණයකට හදිසි මානවීය ආධාර අවශ්‍යවන බවට එක්සත් ජාතීන්ගේ සංවිධානය ගණන් බලා තිබේ. එහෙත් ගැටුම් නිමවන බවක් නොපෙනෙන අතර සහනාධාර සපයන ආයතන පවසන්නේ ගුවන්තොටුපළ සහ වරායන් අවහිර වී ඇති බැවින් ආධාර බෙදාහැරීම දුෂ්කර වී ඇති බවය. සහනාධාර ලබාදෙන ආයතනයක් වන 'ඔක්ස්ෆාම්' පවසන ආකාරයට යේමනය සාගතයෙන් මුදා ගැනීමේ එකම ක්‍රමය වන්නේ වහාම සටන් විරාමයක් කැඳවීමයි. "}, {"headline": "අරාබි ලෝකයේ සතුරු රටවල් දෙකක කතාව", "date": "2017 නොවැම්බර් 23", "news": "දීර්ඝ කාලීන ප්‍රතිවාදීන් වන සෞදි අරාබිය සහ ඉරානය අතර පවතින උණුසුම මෑත දී යළි ඉහළ ගොස් ඇත. ඊට හේතුව කුමක්ද? බලවත් අසල්වැසියන් වන සෞදි අරාබිය සහ ඉරානය  කලාපයේ ආධිපත්‍ය පතුරුවාලීම  සඳහා බල අරගලයක යෙදී සිටිති. දෙරට අතර පවතින ආරවුල දශක ගණනාවක් ඔබ්බට දිව යන අතර දෙරට අතර පවතින ආගමික වෙනස්කම් ඊට රුකුලක් වී තිබේ. සෞදි අරාබිය සහ ඉරානය ඉස්ලාම් ධර්මයේ පවතින මූලික නිකායන්හි අනුගාමිකයෝ වෙති. ඉරානයේ බහුතරය ෂියා මුස්ලිම් භක්තිකයන් වන අතර සෞදි අරාබිය විසින් තමන් හඳුන්වා ගනු  ලබන්නේ ප්‍රමුඛ පෙළ සුන්නි මුස්ලිම් රාජ්‍යයක් ලෙසය. රාජ ආණ්ඩුවක් පවතින සෞදි අරාබිය ඉස්ලාම් ධර්මයේ තිඹිරි ගෙයයි. සෞදි අරාබිය විසින් තමන් හඳුන්වාගනු ලැබුවේ මුස්ලිම් ලෝකයේ නායකයා ලෙසය. කෙසේ නමුත් ආගමික රාජ්‍යයක් බවට පත්වෙමින් 1979 වසරේ සිදු වූ ඉරාන විප්ලවය සෞදි අරාබියේ එම මතයට අභියෝගයක් විය. ආගම සහ රාජ්‍යය එකක් වීමේ දර්ශනය සිය දේශසීමාවෙන් ඔබ්බට අපනයනය කිරීම ඉරානයේ අරමුණක් විය. විශේෂයෙන් පසුගිය වසර 15 තුළ සෞදි අරාබිය සහ ඉරානය අතර පවතින වෙනස්කම් තියුණු වීම කෙරෙහි සිදුවීම් ගණනාවක් බලපා තිබේ. ඇමරිකා එක්සත් ජනපදයේ නායකත්වය යටතේ ඉරාකයේ නායකයාව සිටි සදාම් හුසෙන් බලයෙන් ඉවත් කිරීම 2011 වසරේ සිට අරාබි ලෝකය පුරා ක්‍රියාත්මක වූ නැගිටීම්: කලාපය තුළ දේශපාලන අස්ථාවරභාවයක් ඇති වීම. ඉරානය සහ සෞදි අරාබිය යන දෙරට  සිරියාව, යේමනය සහ බහරේනය  තුළ සිය බලපෑම ව්‍යාප්ත කිරීම සඳහා එම තත්ත්වය උපයෝගී කර ගත්හ. එකිනෙකා අතර පැවති සැකය තවදුරටත් ඉහළ යාම ද ඉන් සිදු විය.    කලාපය තුළ සිය බලය හෝ තමන්ට සහාය දක්වන පාර්ශ්වයන්හි බලය තහවුරු කර ගැනීමේ චේතනාවෙන් ඉරානය කටයුතු කරන බව විවේචකයෝ පවසති. එමෙන්ම ඉරානයේ සිට මධ්‍යධරණි කලාපය දක්වා වූ ගොඩබිම් පිවිසුම් තීරයේ පාලනය සියතට ගැනීමට ඉරානය උත්සාහ කරන බව ද විවේචකයන්ගේ අදහස වී තිබේ. කලාපීය අරගලය තුළ ඉරානය සිය ඉලක්ක වෙත ළඟා වීමත් සමග ඉරානය සහ සෞදි අරාබිය අතර වන මූලෝපායික තරගය වඩාත් උණුසුම් විය.  ඉරානයේ (සහ රුසියාවේ) සහාය හිමි වන සිරියාවේ ජනාධිපති බෂර් අල් අසාද් විසින් සෞදි අරාබියේ සහාය ලබන කැරලි කණ්ඩායම් විශාල වශයෙන් පරාජයට පත් කරනු ලැබ ඇත.  ඉහළ යමින් පවතින ඉරාන බලපෑම මැඩපැවැත්වීම සඳහා සෞදි අරාබිය දැඩි උත්සාහයක නිරතව සිටී. සෞදි අරාබියේ නිල නොවන නායක ඔටුන්න හිමි මොහොමඩ් බින් සල්මාන් කුමරුගේ ආවේගශීලී ක්‍රියාකලාපය ද කලාපීය උණුසුම ඉහළ යාමට බලපා ඇත. සිය රටට දකුණු දෙසින් පිහිටි අසල්වැසි යේමනය තුළ ඉරාන බලපෑම වැලැක්වීමේ කොටසක් වශයෙන් සෞදි අරාබිය යේමනයේ කැරලිකරුවන්ට එරෙහි යුද්ධයක් දියත් කර තිබේ. නමුත් වසර තුනක් අවසානයේ එය මිල අධික සූදුවක් බව ඔප්පු වෙමින් පවතී.  මේ අතර ලෙබනනයේ අගමැතිවරයාට සිය ධුරයෙන් ඉල්ලා අස්වීම සඳහා සෞදි අරාබිය බල කර ඇති බව නිරීක්ෂකයන් බොහෝ දෙනෙක් විශ්වාස කරති. ලෙබනනයේ ක්‍රියාත්මක දේශපාලන සහ සන්නද්ධ වශයෙන් ප්‍රබල ඉරානය හා මිතුරු ෂියා මුස්ලිම් කැරලි කණ්ඩායමක් වන හිස්බුල්ලා ව්‍යාපාරය අස්ථාවර කිරීම එහි අරමුණ බව ද එම නිරීක්ෂකයෝ පවසති. බාහිර බලවේග ද ඉරාන සෞදි බල අරගලයට සම්බන්ධව සිටිති. ට්‍රම්ප් පාලනය විසින් දක්වනු ලබන සහාය හමුවේ සෞදි අරාබිය ධෛර්යට පත්ව තිබේ. එමෙන්ම තමන් හමුවේ පවතින මාරක තර්ජනයක් ලෙස සලකන ඉරානයේ බලපෑම මැඩපැවැත්වීම සඳහා  සෞදි අරබිය දරන උත්සාහයට ඊශ්‍රායලය ද \"සහාය\" දක්වයි. 2015 වසරේ දී ඉරානයේ න්‍යෂ්ටික වැඩසටහන සීමා කිරීමේ ජාත්‍යන්තර සම්මුතියට දැඩි ලෙස විරෝධය පළ කළ රටවල් දෙක ඊශ්‍රායලය සහ සෞදි අරාබියයි. සෞදි අරාබිය සහ ඉරානය අතර පවතින බල අරගලය කලාපීය මට්ටමේ සීතල යුද්ධයක් ලෙස හැඳින්විය හැක. සීතල යුද සමයේ ඇමරිකාව සහ සෝවියට් රුසියාව අතර පැවති යුද උණුසුම වසර ගණනාවක් පැවතිනි. සෞදි අරාබිය සහ ඉරානය සෘජුව සටන් නොකළ ද කලාපය පුරා පවතින විවිධ ආකාරයේ යුද ගැටුම්වලට දෙරට සහාය දක්වති. සෞදි හිතවාදී කඳවුර තුළ සුන්නි මුස්ලිම්වරු බහුතරය වෙසෙන ගල්ෆ් කලාපයට අයත් එක්සත් අරාබි එමීර් රාජ්‍යය, කුවේටය සහ බහරේනය යන රටවල් වෙති. එමෙන්ම ඊජිප්තුව සහ ජෝර්දානය ද ඒ අතර සිටිති.  ඉරාන කඳවුරට සහාය දක්වන පාර්ශ්ව අතර සිරියාවේ ආණ්ඩුව (සිරියාවේ ආසාද් පාලනයට ඉරානයෙන් විශාල සහයක් හිමි වේ) ඉරාන හිතවාදී ෂියා මුස්ලිම් කැරලි කණ්ඩායම්, හිස්බුල්ලා ව්‍යාපාරය ද ඒ අතර වේ.  සබැඳි යොමු: "}, {"headline": null, "date": null, "news": "සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට එය සිදුකරන ආකාරය බලා සිටීමට සමහර අවස්ථාවල බල කර ඇතැයි වාර්තාවේ සඳහන් වෙයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. පාකිස්තාන් උසාවියක් මගින් ඇයට මරණීය දණ්ඩනය නියම කරනු ලැබ තිබුණේ මොහොමඩ් නබිනායකතුමාට අවමන් කළ බවට එල්ල කෙරුණ චෝදනා සම්බන්ධයෙනි. \"මධ්‍යම යුගයේ දඬුවම්\" හේතුවෙන් බෘනායිහි දිවිගෙවන සමලිංගික ප්‍රජාව දැඩි තිගැස්මකට සහ බියට පත් ඇති බවට අදහස් පළ කර තිබේ. මේ දිනවල ශ්‍රී ලංකාවේ වැඩිපුරම කතාබහට ලක්වන කාරණා අතුරින් 'මත්ද්‍රව්‍ය ජාවාරමට එරෙහි සටන'ද පුවත් අතර ප්‍රමුඛත්වයක් ගන්නා මාතෘකාවක් බව පෙනේ. \"අපිට කරන යෝජනාවලින් බලපෑම් කරන්නේ නැතුව ඉන්නවා නම් හොඳයි. මේ ප්‍රශ්න අපි විසඳගන්නම්,\" ජනාධිපතිවරයා මාධ්‍ය ආයතන ප්‍රධානින් සමග පැවසීය. සඳුදා අත්අඩංගුවට ගත් හෙරොයින් කිලෝග්‍රෑම් 278, ශ්‍රී ලංකා ඉතිහාසයේ මෙතෙක් අත්අඩංගුවට ගත් විශාලතම හෙරොයින් තොගය ලෙස සැලකේ. මරණ දණ්ඩනය නියම වූවන් අතර හිටපු අමාත්‍යවරයෙක් සහ නියෝජ්‍ය අමාත්‍යවරයෙක් ද සිටී. ඔවුහු දෙදෙනාම බංගලාදේශ ජාතික පක්ෂයේ සාමාජිකයෝ වෙති. මරණ දණ්ඩනය මිනිසාගේ ගරුත්වයට නොගැලපෙන්නක් බවත්, එමගින් කිසිවක් වළකාලීමට හැකි බවට සනාථ කරන ලද කිසිදු තොරතුරක් නොමැති බවත් සඳහන් කරමින් යුරෝපා සංගමය ශ්‍රී ලංකා ජනාධිපතිවරයා වෙත ලිපියක් යොමු කර ඇත. මරණ දඬුවම යළි ක්‍රියාත්මක කිරීමට කැබිනට් මණ්ඩලය තීරණය කිරීමත් සමග ඊට අවශ්‍ය පසුබිම සැකසීමට බන්ධනාගාර දෙපාර්තමේන්තුව පියවර ගනිමින් සිටී. ශ්‍රී ලංකාවේ සුළුතර මුස්ලිම් සහ ක්‍රිස්තියානි ප්‍රජාවට එරෙහි ප්‍රහාර යළිත් වරක් මතුවීම සහ අතීත වැරදිවලට දඬුවම් නොදීයැයි මතුකරන, ඇම්නස්ටි වාර්ෂික වාර්තාවේ ඇතුළත් කරුණු. "}, {"headline": null, "date": null, "news": "සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. දෙමාපියන් අතින් ම නොදැනුවත්ව සිය දරුවන් මානසික අපයෝජනයන්ට ලක් වන අවස්ථා පවතින බව ඔබ දන්නවා ද? මේ ඒ පිළිබඳ විවරණයකි. \"වෘත්තියෙන් නීතිඥවරියක් වුවත් මට සිදු වූ හිංසනවලට එරෙහිව හඬ නගා නීතිමය ක්‍රියාමාර්ග ගැනීමට අපොහොසත් වීම ගැන මම අදටත් පසුතැවෙන්නෙමි.\" සැත්කමට මුහුණ දුන් දැරිය සිය මිත්තනිය භාරයේ සිටියදී ඇයගේ 65 හැවිරිදි සහකරු අතින් දුෂණයට ලක්වී තිබේ. අවුරුදු 13ක් වූ ළමුන් දෙදෙනෙක් දේව මෙහෙයෙන් පසුව පල්ලියේ කාමරයක සිටිනු ඔහුට හමුවී ඇත. පල්ලියේ වයින් පානය කිරීම වරදක් බව පවසා ඔවුන් බිය ගන්වා ඇත. \"කුඩම්මා ඇයගේ ස්වාමිපුරුෂයාගේ දෙවෙනි බිරිඳ සහ ඇයගේ දරුවන් ගැන වෛරයෙන් පසුවූ බව සොයාගෙන තිබෙනවා\" \"කුඩා දරුවන් ගැන අප නොතකන බව අප පෙන්වූවා; ඔවුන්ව අතහැර දැමුවා\" යැයි පෙර නොවූ විරු අයුරින් කතෝලික ප්‍රජාව වෙත ලිපියක් යොමු කළ උන්වහන්සේ පැවසූහ. \"මුස්ලිම් දැරියන් මුහුණදෙන තත්වය සලකා බලල මර්සූෆ් විනිශ්චයකාරතුමාගේ නිර්දේශ පදනම් කරගෙන ඊටත් වඩා ඉදිරියට ගිය පුළුල් සංශෝධන කළ යුතුයි.\" ජර්මානු ජාතිකයන් වන මව සහ ඇයගේ පෙම්වතා අඩුම තරමින් දෙවසරක් මුළුල්ලේ එම දරුවා ලිංගික අපයෝජනයට ලක් කොට තිබේ. ප්‍රධාන සැකකරු දැරියට මත්ද්‍රව්‍යයක් දීමෙන් පසු ඇයට හිංසා කිරීමට අනෙක් පුද්ගලයන්ට ආරාධනා කර තිබේ. තවත් පුද්ගලයින් අත්අඩංගුවට ගැනෙනු ඇතැයි පොලිසිය පැවසීය. එකොළොස් හැවිරිදි දැරියක් හතළිස් එක් හැවිරිදි පුද්ගලයෙකුට විවාහ කර දීම මැලේසියාව තුළ දැඩි කෝපයට හේතු වී තිබේ. \"සමහර පුරුෂයන් ඉන්නවා කාන්තාවක් බස් රිය ඇතුළේ ඉන්නවා ජනේලයෙන් දැක්කාම ඒ බස් එකට නගිනවා. ඊට පස්සේ නොයෙක් කරදර කරනවා.\" දස දහස් සංඛ්‍යාත දරුවා ආයතන තුළදී ලිංගික අපචාරයන්ට ලක්වී ඇති බව දීර්ඝ කාලයක් මුළුල්ලේ පවත්වන ලද පරීක්ෂණයකින් අනාවරණය වේ. දරුවන් පැහැර ගන්නා කණ්ඩායමක් සම්බන්ධයෙන් සමාජ මාධ්‍ය මගින් ප්‍රචාරය වූ ව්‍යාජ පුවතක් හේතුවෙන් කලහකාරී වූ පිරිස් \"ආගන්තුකයන්ට\" පහර දෙමින් සිටිති. චූදිතයන්ට සහයෝගය දක්වමින් පැවැත්වුන රැස්වීමකට පාලක හින්දු ජාතිකවාදී භාරතීය ජනතා පක්ෂයේ ඇමතිවරුන් දෙදෙනකු ද සහභාගි වීම මහජනතාව කුපිත කිරීමක් විය. සෙල්ලම් කරමින් සිටි අවස්ථාවක සිය පුතා පාසලේ තවත් කුඩා පිරිමි ළමයෙකු විසින් දූෂණයට ලක් කර ඇති බව මවක් පවසන්නීය. දරුණු ගණයේ අපරාධ කිහිපයකට ඉන්දියාවේ මරණ දණ්ඩනය පැනවිය හැකි වුවත්, දරුවන් දූෂණය කිරීම සම්බන්ධයෙන් මෙතෙක් එය බලනොපැවැත්විණ. 'කොල්කටා'නගරයේ 'සොනගාචි' (Sonagachi )'රතු එළි කලාපයේ ' ලිංගික සේවා සැපයුමේ නිරතවෙන්නන් සමූහයකට වාසස්ථාන වූ ගොඩනැගිලිවල බිත්ති සංක්‍රාන්ති ලිංගික කලාකරුවන්ගේ සිතුවමින් සරසා තිබෙනු දක්නට ලැබෙයි. රතු කුරුසය,බ්‍රිතාන්‍ය 'ඔක්ස්ෆෑම්' සහ යුනිසෙෆ් වැනි ජාත්‍යන්තර ශුභසාධක සංවිධාන කීපයක කාර්ය මණ්ඩල සාමාජිකයන් රැසක් මුදලට ලිංගික සේවා ලබා ගෙන ඇති බවට චෝදනා ලබති. "}, {"headline": null, "date": null, "news": "සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. සිය දරු ප්‍රසූතිය දෙමව්පියන්ගෙන් වසන් කිරීමේ අදහසින් එම බිළිඳාගේ මව සිය දරුවා පණ පිටින් වළ දමා ඇති බව උතුරු තායිලන්තයෙන් ලැබෙන වාර්තා මගින් පැවසෙයි. \"ප්‍රියයන්ගෙන් වෙන් වීම සමීපතමයින්ට විශාල දුකක් ඇති කරනවා. ඒ මානසික කම්පනය නිසා ජීවත්ව සිටින්නන් නොයෙක් ගැටලුවලට ලක් වෙනවා.\" අමීන් ෆයාස් මීගමුව පොලිසියේ රැඳී සිටින සරණාගත තරුණයෙකි. ඔහු ශ්‍රී ලංකාවට පැමිණීමට පෙර විදුලි සංදේශ ඉංජිනේරුවරයෙකු වශයෙන් සේවය කර ඇත. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. ආදිපාදවරයෙකුගේ පළමු පුත්‍රයා වන හෙයින් සාම්ප්‍රදායිකව ආර්චී බිලිඳා ඩම්බාර්ට්න්හි අර්ල්වරයා ලෙස හැඳින්විය යුතුය. එහෙත්, සිය බිලිඳාට රාජකීය තනතුරු නාමයක් භාවිත නොකිරීමට හැරී සහ මේගන් තීරණය කර ඇත. \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා\" රටේ මතුව ඇති වත්මන් තත්ත්වය හමුවේ දරුවන්ට අසහනකාරී සිතුවිලි, මානසික ආතතිය සහ බිය, කනස්සල්ල වැනි තත්ත්වයන් ඇති විය හැකි බව මනෝ වෛද්‍යවරු පෙන්වා දෙති. මෙම දරුවන් ශ්‍රී ලංකාවේ පළමු \"අහිංසක\" පරම්පරාව නියෝජනය කළ අය වූහ. යුද්ධය, බෙදීම් සහ කෲරත්වය ඔවුන්ගේ දෛනික ජීවිතයට බද්ධ වී නොතිබිණි. පාස්කු ඉරිදා ප්‍රහාරවලින් පසුව භීතියෙන් දිවි ගෙවන ශ්‍රී ලාංකිකයන්ගේ අදහස් ඇසුරින් සකස් කරන ලද ලිපියක්. මෙදිනා ගේ හදිසි මරණය, තවත් එක් ශෝකාන්තයක් පමණි. එසේම මුත්‍රා පහවීම හේතුවෙන් තම ඇඳුම තෙමාගත් දෙහැවිරිදි දරුවෙකුට මියයන තුරු පහරදීමේ සිද්ධියක් ද වාර්තා විය. දෙමාපියන් අතින් ම නොදැනුවත්ව සිය දරුවන් මානසික අපයෝජනයන්ට ලක් වන අවස්ථා පවතින බව ඔබ දන්නවා ද? මේ ඒ පිළිබඳ විවරණයකි. බුද්ධි මට්ටම මැනෙන IQ පරීක්ෂණයේ දී ලකුණු 162 ක් ලබා සිටින ඔහු සවන් අපූර්ව කස්තුරිආරච්චි ය. \"ළඟම පාසල හොඳම පාසල වුණාට පස්සේ තමයි මේ ප්‍රශ්නය මතුවුණේ.\" ජාතික පාසලේ සිට හූ හඬක දුරකින් පදිංචිව සිටින දියණියට මෙන්ම මුණුපුරාට අත්ව ඇති ඉරණම ගැන තැවෙන කාන්තාවක්. ලෝකයේ රටවල් 118ක් නියෝජනය කරමින් ඉදිරිපත් වූ තරගකරුවන් 8000කගේ පෝස්ටර් නිර්මාණ අභිබවමින් පළමු ස්ථානය දිනා ගත් 5 හැවිරිදි ශ්‍රී ලාංකික දරුවා. ගියෙටා තුන්බර්ග් #FridaysForFuture හෑෂ් ටැගය යටතේ අරඹන ලද ව්‍යාපාරය මගින් දේශගුණ විපර්යාසයන් ට එරෙහිව උද්ඝෝෂණ සංවිධානය කර තිබේ. වැරදිකරුවන්ට මරණ දඬුවම පැනවීම අනුමත කරන ශ්‍රී ලාංකීය සමාජය දරුවන්ට පහර දීම අනුමත කිරීම අරුමයක් නොවන බව ජ්‍යෙෂ්ඨ කථිකාචාරිනී හරිනි අමරසූරියගේ අදහසය. \"ඔයාල ආස විෂයයක් තෝරගෙන ඒක ගැන මහන්සි වෙලා වැඩ කරන්න. ඉස්කෝලෙන් උගන්වන දේවලට අමතරව වැඩිපුර දේවල් හොයාගෙන ඉගෙන ගන්න. ඔයාලා හැමෝට ම Good Luck!.\" මළ දරු උපතක් සිදුවීමෙන් පසු ව්‍යාකූලතා නොමැති කාන්තාවන් වසරක කාලයකට පෙර යළි ගැබ් ගැනීමෙන් \"කිසිදු බලපෑමක් සිදු නොවන බව\" වෛද්‍ය විශේෂඥයෝ පවසති. "}, {"headline": "දෙමාපිය නියමයෙන් සිය සැමියා ඝාතනය කිරීමට එරෙහිව හඬ නගන දිරිය දියණිය", "date": "2018 පෙබරවාරි 1", "news": "*************  සිය ගම්මානයේ කුඩා නිවසක වාසය කළ ශංකර් සහ කෞශල්‍යා සුපුරුදු පරිදි එදිනත් උදෑසන නවයට පමණ අවදි වූහ. විවාහයෙන් පසු සිය ආදරණීය බිරිඳ සමග අට මසක් ගෙවූ ශංකර් මේ ගෙවෙන්නේ තම ජීවිතයේ අන්තිම පැය කිහිපය බව නොදැන සිටියේය.  එදින ඉරිදා දිනයකි. ඔවුන් බස් රථයක නැගී කිලෝමීටර් 14 ක් එපිටින් පිහිටි උදුමාල්පෙට්   ප්‍රදේශයේ වෙළෙඳපොළට ඇතුළු වූයේ පසුවදා ශංකර්ගේ විද්‍යාලයේ පැවැත්වෙන සාදයක් වෙනුවෙන් ඇඳුම් මිල දී ගැනීම සඳහාය.   චණ්ඩ හිරු රැස් එක එල්ලේ පොළොවට පතිත වන වේලාවක දෙදෙනාම ඇඳුම් සාප්පුවකට ඇතුළු වූහ. දුටු සැණින් කෞශල්‍යාගේ සිත ඇදී ගියේ සාප්පුවේ තිබූ රෝස පැහැති කමිසයකටය. එය තම ආදරණීය ස්වාමියාට හොඳින් ගැළපේ යැයි ඇය සිතුවාය.  එය මිලදී ගෙන එළියට පැමිණෙන විට සාප්පුවේ වීදුරු ජනෙල් අතරින් ප්‍රදර්ශනය කර ඇති කොළ පැහැති කමිසයක් දුටු ශංකර්, \"මම හිතන්නේ මම වැඩියෙන් කැමති මේ කමිසයට,\" යනුවෙන් පැවසීය.  දෙදෙනාම නැවතත් සාප්පුව ඇතුළට ගොස් රෝස පැහැති කමිසය මාරු කර කොළ පැහැති කමිසය රැගෙන මිනිසුන්ගෙන් පිරී ඉතිරී ගිය වීදියට පිවිසුණේ නිවෙස බලා යන බස් රථයට නැගීමටය.  ඒ අතර කඩ වීදියේ මඳක් නැවතුන ශංකර්, කෞශල්‍යා ප්‍රිය කරන මිරිස් දමාපු කෑම වර්ගයක් රැගෙන දෙන්නට දැයි ඇයගෙන් අසා සිටියේය.    \"වෙන දවසක ගමු\" ඇගේ පිළිතුර විය.  පසුම්බියට එබී බැලූ ඇයට සොයා ගත හැකි වූයේ රුපියල් හැටක් පමණි. එය ප්‍රමාණවත් නොවූ හෙයින් ඔවුහු නැවත නිවස බලා යෑමට තීරණය කළහ. නිවසට ගොස් බිරිඳට විශේෂ ආහාර වේලක් පිළියෙළ කර දීමට ශංකර් පොරොන්දු විය.  ශංකර් සහ කෞශල්‍යා කඩිසර ගමනින් මාර්ගයට පැමිණෙන ආකාරය   කැමරාවල සටහන් වී ඇත. ඔවුන් මාර්ගයේ අනෙක් පසට මාරු වීමට පෙර මෝටර් බයිසිකල් දෙකක් පැමිණ ඔවුන් පිටුපස නතර විය. එහි පස් දෙනෙකු සිටි අතර ඉන් හතර දෙනෙකු ඉතා ශාන්ත ගමනින් මොවුන් අසලට පැමිණ එකවර කඩුවලින් පහර දීමට පටන් ගත්හ.  බිය සැක නොමැතිව, මහ දහවල් මහ පිරිස් මැද කිසිදු කලබලයකින් තොරව, මෙම කුරිරු අපරාධය සිදු කෙරිණ. වන වඳුලක් කපා දමන ආකාරයට ඝාතකයෝ ශංකර් සහ කෞශල්‍යා කපා කොටා දැමූහ.  සිරුරේ කැපුම් තුවාලවලින් දැඩි ලෙස ලේ වහනය වෙද්දී ශංකර් එම ස්ථානයෙන් ඉවතට දිව යෑමේ අසාර්ථක උත්සාහයක යෙදුනේය. ඒ අතර කෞශල්‍යා අසල නවතා තිබූ මෝටර් රථයක් වෙත බඩ ගාගෙන යෑමට සැරසෙද්දී ඝාතකයෝ නැවතත් ඇයට පහර දුන්හ.  සියල්ල සිදු වූයේ තත්පර තිස් හයක් වැනි කෙටි කාලයක් ඇතුළතය. සෙනග රොක් වීමට පෙර, නැවත මෝටර් බයිසිකල් මත නැගුණු ඝාතකයෝ කිසිවක් සිදු නොවූ ලෙස එම ස්ථානයෙන් පිටත් වූහ. (පොලිසිය පසුව සොයා ගත් පරිදි හය දෙනෙකු මෝටර් බයිසිකල් තුනක නැගී පැමිණ ඇති අතර, එම බයිසිකල් අතුරෙන් දෙකක තිබී ඇත්තේ ව්‍යාජ අංක තහඩුය. මෙසේ පැමිණි පිරිසෙන් පස් දෙනෙකු ශංකර් සහ කෞශල්‍යාට පහර දී ඇති අතර එක් අයෙක් එය නරඹමින් සිට ඇත) උණුසුම් වූ තාර පාරේ ලේ විලක් මැද වැටී සිටි යුවළ ඉතා ඉක්මනින්ම ගිලන් රථයකට නංවන ලදී. කිසියම් හේතුවකට ගිලන් රථයේ සිටි වෛද්‍ය සහායකයා රථයේ ඉදිරිපස අසුනේ වාඩි වී ගමන් ගත්තේ කිලෝමීටර හැටක් පමණ දුරකින් පිහිටි රෝහලට රැගෙන යන අසාධ්‍ය රෝගීන් දෙදෙනෙකු පසුපස සිටිය දීය. යකඩ ඇඳ මත සිටි කෞශ්‍යල්‍යාගේ පෙනීම ක්‍රමයෙන් බොඳවෙමින් ගිය ද, ඇයට සේලයින් බෝතලය අතින් අල්ලාගෙන සිටීමට සිදු විය. ඒ අතර ශංකර් නොසෙල්වී දිගා වී සිටියේය.   \"ඔයාගේ ඔළුව මගේ පපුව උඩින් තියන්න,\" ශංකර් ඉතා අපහසුවෙන් මිමිණුවේය. කෞශල්‍යා සෙමින් ඔහු දෙසට ඇදුනාය.   ගිලන් රථය රෝහලට ඇතුළු වී මිනිත්තු කිහිපයකට පසුව ශංකර් සදහටම දෑස් පියා ගත්තේය.    ශංකර්ගේ \"තරමක් වැඩුණු ශරීරයේ\" කැපුම් කෙටුම් තුවාල 34 ක් තිබූ බව මරණ පරීක්ෂණයේදී හෙළි විය. \"කම්පනයෙන් සහ කැපුම් තුවාලවලින් සිදු වූ අධික ලේ වහනයෙන්\" ඔහු මියගොස් ඇත.  තුවාලවලට දැමූ මැහුම් 32ක් සහ කැඩුණු අස්ථි සුව වෙන තෙක් කෞශල්‍යාට දින විස්සක් රෝහල්ගතව සිටීමට සිදු වූ අතර, ඇයගේ මුහුණ සම්පූර්ණයෙන් වෙළුම් පටිවලින් ඔතා තිබිණ. රෝහල් ඇඳ මත සිට පොලීසියට කට උත්තර දෙමින් කෞශල්‍යා පවසා සිටියේ තම දෙමව්පියන් මෙම අපරාධයට වග කිව යුතු බවය.   \"ඇයි උඹ ඒ මිනිහට ආදරය කළේ?,\" යනුවෙන් ඇයට පිහි පාරවල් එල්ල කරන අතරතුර එක් ප්‍රහාරකයෙක් දිගින් දිගටම කෑ ගැසීය. \"ඇයි?\"  අරුන්දතී රෝයි විසින් රචිත සම්මානනීය නව කතා පොත \" \" හි සඳහන් \"කාටද ආදරය ලැබිය යුත්තේ.... සහ කොහොමද....සහ කොපමණද\" යන \"ආදර නීති\" සියල්ල ශංකර් සහ කෞශල්‍යා විසින් බිඳ හෙළනු ලැබ තිබුණි.   කුමාරලින්ගම් ගම්මානයේ ජීවත් වූ ශංකර් පීඩිත දලිත් කුලයට අයත් වූවෙකි. ඔහුගේ පියා දෛනික වේතනයට වැඩ කළ කුළී ගොවියෙකු වන අතර, තවත් සිව් දෙනෙකුගෙන් සමන්විත ඔවුන්ගේ පවුල ජීවත් වූයේ එක් කාමරයක් පමණක් ඇති ඉතා කුඩා පැල්පතකය.   කෞශල්‍යා ඉන්දියාවේ සාපේක්ෂව උසස් යයි සැලකෙන තෙවාර් කුලයෙන් පැවත එන්නියකි. 38 වියැති ඇගේ පියා පොලියට මුදල් ලබා දීම සිදු කරන අතර කුලී රථ හසුරවන්නෙකු ලෙසද ක්‍රියා කරයි. ඔවුහු පලානි නගරයේ පිහිටි දෙමහල් නිවසක ජීවත් වූහ.  ගුවන් සේවිකාවක් වීමට සිහින මැවූ ඇය, එය තම දෙමව්පියන්ට දැන් වූ පසු ඔවුන් එක හෙළාම එයට විරුද්ධ වූයේ \"ඔයාට කොට සායවල් අඳින්න වෙනවා\" යැයි පවසමිනි. 2014 දී පාසල් ගමන නිම වනවාත් සමග දෙමව්පියෝ ඇය පවුලේ කෝවිලකට රැගෙන ගොස් ඇය විවාහ කර ගැනීමට කැමති පුරුෂයන් පිරිසක් මුණ ගැස්වූහ. ඇය එයට අකමැති වීම හේතුවෙන් පෞද්ගලික උසස් අධ්‍යාපන ආයතනයක පරිගණක ඉංජිනේරු විද්‍යාව හැදෑරීමට යොමු කරන ලදී.      කෞශල්‍යාට එම උසස් අධ්‍යාපන ආයතනය මිහිපිට අපායක් බඳු විය. \"එතන ඕනෑවට වඩා නීති රීති. අපිට කැම්පස් එකෙන් එළියට බැසීම තහනම්. අපිට පිරිමි ළමයි එක්ක කතා කිරීම තහනම්. ගැහැණු සහ පිරිමි පංතියේ වෙන වෙනම වාඩි වුණේ. විශ්වවිද්‍යාල බස් රථයේ අපිට වෙන් වුණ පැති තිබුණා. අපි පිරිමි ළමයින්ට කතා කරනවා ආරක්ෂක අංශ නිලධාරියෙක් දුටුවොත්, ඔවුන් අපේ දෙමව්පියන්ට ඒ ගැන දන්වනවා. එතන හුස්ම ගැනීමට පවා අපහසු තැනක්,\" ඇය පැවසුවාය.    එහෙත් ප්‍රේමයට සීමා මායිම් පනවා, වැට කඩුලු බැඳ දැමිය නොහැකිය. දිනක් ආධුනිකයන් පිළිගැනීමට පැවැත්වූ උත්සවයකදී කෞශ්‍යල්‍යා දෙසට පැමිණි උස හීන්දෑරි පුද්ගලයෙක් ශංකර් ලෙස තමන් හඳුන්වා දුන්නේය. \"ඔබ කාට හරි ආදරය කරනවාද?\" ඔහු ඇයගෙන් අසා සිටියේය.  එම ප්‍රශ්නයෙන් අපහසුතාවයට පත් වී පිළිතුරු දීම ප්‍රතික්ෂේප කළ ඇය එම ස්ථානයෙන් ඉවතට ගිය බව කෞශ්‍යල්‍යා පවසයි.    නමුත් පසු දින නැවත ඇය හමුවීමට පැමිණි ශංකර් \"ඔබ කාට හරි ආදරය කරනවාද, මොකද මම හිතන්නේ මම ඔයාට ආදරෙයි,\" යැයි යළිත් පැවසීය. ඇය නැවතත් ඔහු මග හැර ගියාය.  තෙවන දිනයේත් තමන් අසළට පැමිණෙන ශංකර් දුටු කෞශල්‍යා \"වෙන කෙල්ලෙක් සොයා ගන්න. ඔයයි මමයි එළියට ගියොත් මිනිස්සු දැන ගනීවි,\" යැයි පවසා සිටියාය.  ඉන් පසු ශංකර් ඇයට ආදරය ප්‍රකාශ කිරීම නවතා දැමුවත්, ඒ වන විටත් කෞශල්‍යාට ඔහු ගැන හැඟීම් පහළ වීමට පටන් ගෙන තිබුණි. \"අපි එකිනෙකාට ගෞරව කරන යහළුවන් ලෙසයි හැසිරුනේ. මම එයාට කිව්වේ නැහැ ආදරය කරනවා කියලා, හැබැයි කල් ගත වෙනකොට මට ඒක හංගන්න බැරි වුණා\".    එය ඉතා අමාරුවෙන් දිනා ගත් ආදරයකි. දුරකථන ඇමතුමක් ලබා ගැනීමට තනිව නිවසින් බැහැරව යෑම පවා ඇයට තහනම් වූවාය. එබැවින් ඔවුන් දෙදෙනා   (වට්ස් අප්) කෙටි පණිවිඩ ඔස්සේ මාස 18 ක් එකිනෙකාගේ බලාපොරොත්තු සහ සිහින ගැන අදහස් හුවමාරු කර ගත්හ.   \"මට හීන දෙකක් තියෙනවා,\" ඔහු ඇයට එවූ කෙටි පණිවිඩයක සඳහන් විය. \"එකක් තමයි අපේ පවුලේ අයට හොඳ ගෙයක් හදල දෙන්න. අනික ඔයාට සදා ආදරය කරන්න.\"  දෙවන වසරේ ඉගනුම ලබන අතරතුර ඇය ජපන් භාෂාව හැදෑරීමට අමතර පන්තියකට බැඳුනාය. එමගින් ඇයට විශ්වවිද්‍යාල වේලාවෙන් පසුව රැඳී සිට පොදු බස් රියක නැගී නිවසට ඒමට අවස්ථාව සැලසුණාය. ශංකර් ඇය පන්ති අවසන් කර එන තුරු මග බලා සිටියේය. පසුව දෙදෙනාම බස් රියේ දී කතා බහ කරමින් ගමන් කිරීමට පටන් ගත්හ.  නමුත් මේ සතුට වැඩිකල් රැඳුනේ නැත. 2015 ජූලි මස දිනක දෙදෙනා කතා කරමින් සිටිනවා දුටු බස් කොන්දොස්තරවරයා කෞශල්‍යාගේ මව සොයා ගොස් එය ඇයට දැනුම් දුන්නේය. එදින සවස් යාමයේ දෙමව්පියෝ ඇයගේ දුරකථනය ඔවුන් සන්තකයට ගත්හ.  ඉන්පසු ශංකර්ට ඇමතුමක් ලබා ගෙන ඔවුන්ගේ දියණියගෙන් ඈත්ව සිටින ලෙසට අනතුරු ඇඟවූහ. \"ඒ මිනිහ උඹේ බඩට දරුවෙක් දීල පැනල යාවි,\" ඔවුහු ඇයට පැවසූහ. පසු දිනම කෞශ්‍යල්‍යා විශ්වවිද්‍යාලයෙන් ඉවත් කර ගන්නා ලදී.   රාත්‍රිය පුරාවට හැඬු කඳුලෙන් පසු වූ ඇය උදෑසන අවදි වූ විට තම නිවසේ කිසිවෙකුත් නොමැති බව දුටුවේය. වහාම තම දුරකථනය සොයා ගත් ඇය ශංකර්ට ඇමතුමක් ලබා ගෙන දෙමව්පියන් සමග ඇතිවූ ගැටුම පිළිබඳ විස්තර කියා සිටියාය. එමෙන්ම ඔහු ඇයට දරු ගැබක් ලබා දී පැන යාමට සැළසුම් කළේ දැයි ඇය අසා සිටියාය.  \"ඔයාට එහෙම දැනෙනවානම්, අපිට මේ දැන් පැනලා යන්න පුළුවන්. ගිහින් අපි කසාද බඳිමු,\" ශංකර් පැවසීය.  එසැණින් තම ගමන් මල්ල සූදානම් කර ගත් ඇය, නිවසින් පිටත් වී බස් නැවතුම වෙත පිය නැගුවාය. පසු දින, එනම් 2015 ජූලි 12 වන දින කෝවිලක දී ඔවුන් දෙදෙනා විවාහ වූහ. වෙනස් කුල දෙකක් අතර සිදුවූ මෙම විවාහය ගැන එම ප්‍රදේශයේ පොලිස් ස්ථානයට දැනුම් දී මතු ආරක්ෂාව පැතීමට ඔවුන් අමතක නොකළහ.  දලිත් කුලය ඇතුළු අනෙකුත් හීන යයි සැලකෙන කුලවලට අයත් පිරිස් අමානුෂික වධහිංසාවලට ලක් වීමේ ප්‍රවණතාවක් ඇත. එම වසරේ පමණක් එවැනි අපරාධ 1,700 ක් පමණ තමිල්නාඩුවෙන් වාර්තා වුණි.     මින් පසු එළඹෙන මාස අට ඇයගේ ජීවිතයේ \"නිදහස්ම සහ වැඩිම සතුටකින්\" සිටි කාලයක් ලෙස කෞශල්‍යා පවසන්නීය. ඔවුන් ශංකර්ගේ කුඩා පැල්පතේ තම විවාහ ජීවිතය ආරම්භ කළහ. එම නිවසේ ඔහුගේ පියා, සහෝදරයන් දෙදෙනා සහ මිත්තණිය ද ජීවත් වූහ. උසස් අධ්‍යාපනයට සමු දුන් ඇය වෙළෙඳ සේවිකාවක් ලෙස රැකියාව කරමින් රුපියල් පන්දහසක මාසික වැටුපක් ලැබුවාය.  මේ අතර කෞශල්‍යාගේ දෙමව්පියන් සහ නෑදෑයින් ඔවුන් වෙන් කිරීමට නොගත් උත්සාහයක් නැත. තම දියණිය බලහත්කාරයෙන් පැහැරගෙන ගොස් ඇතැයි පොලිසියට පැමිණිලි කළහ. විවාහයෙන් සතියකට පසුව දෙමව්පියන් විසින් ඇයව පැහැරගෙන ගොස් යකැදුරන් සහ පූජකයින් ලවා ඇයගේ මුහුණේ අළු තවරා යම්කිසි පැන් වර්ගයක් බලහත්කාරයෙන් පොවා, ශංකර්ව අතහැර යන ලෙසට බල කර තිබේ.  මේ කිසිවකින් කෞශල්‍යාගේ සිත වෙනස් නොවීය. විඩාවට පත් දෙමව්පියන් සියල්ල අත් හැර දැමූ අතර ශංකර් ඇය නැවතත් නිවසට රැගෙන ගියේය. කෞශල්‍යා අත් හැර යන්නේනම් ශංකර්ට රුපියල් මිලියනයක් ලබා දීමටද ඇයගේ දෙමව්පියන් යෝජනා කර තිබේ.  කෞශල්‍යා පවසන පරිදි, ශංකර් ඝාතනය කිරීමට සතියකට පෙර ඇයගේ දෙමව්පියන් ඔවුන් හමුවට පැමිණ ඇයට ඔහු හැර එන ලෙසට අණ කර ලදී. නමුත් මේ කිසිවකටත් ඇය අවනත වූයේ නැත.  \"අදින් පස්සේ උඹට මොනවා හරි සිදු වුණොත්, අපි වග කියන්නේ නැහැ\", ඔවුන්ගේ නිවසින් පිටත් වීමට පෙර කෞශල්‍යාගේ පියා පැවසීය.  පොලිස් පරීක්ෂණ මගින් හෙළි වූයේ කෞශල්‍යාගේ පියා තම දියණිය සහ බෑණා ඝාතනය කිරීමට කුලී අපරාධකරුවන් පස් දෙනෙකුට රුපියල් පනස් දහසක් ලබා දී ඇති බවය. ඔහු එම ඝාතනය ගිණි මද්දහනේ සිදු කිරීමට අණ කර ඇත්තේ කාන්තාවක් අඩු කුලයක පිරිමියෙකුට ආදරය කිරීමේ විපාක පිළිබඳව \"පොදු පණිවිඩයක් ලබා දීමටය\".    මෙම අපරාධ නඩුවට සාක්ෂි ලබා දීමට 120 දෙනෙක් ඉදිරිපත් වූහ. අවස්ථා 58 කදී කෞශල්‍යා තම දෙමව්පියන්ට ඇප ලබා දීමට එරෙහි වූවාය. \"මගේ අම්මා මාව මරා දාන බවට පුන පුනා කියා සිටියා. ඇය කිව්වා මම මැරෙන එක හොඳයි ඔහුව කසාද බැඳලා ඉන්නවට වැඩිය\", කෞශල්‍යා විනිසුරු ඉදිරියේ පවසා සිටියාය.    අලමේලු නටරාජන්   විනිශ්චයකරු දෙසැම්බර් මස ප්‍රකාශයට පත් කළ නඩු තීන්දුව අනුව කෞශල්‍යාගේ පියා ඇතුළු පුද්ගලයන් සය දෙනෙකුට මරණ දඬුවම නියම විය. නමුත් මෙම තීන්දු ප්‍රකාරව ඇයගේ මව ඇතුළු දෙදෙනෙක් චෝදනාවලින් නිදහස් වීමට එරෙහිව අභියාචනා කිරීමට කෞශල්‍යා සූදානම් වෙමින් සිටින්නීය. සිය මව ද අනෙක් අය හා සමානව මෙම අපරාධයට වග කිව යුතු බව කෞශල්‍යා විශ්වාස කරයි.  ශංකර්ගේ ඝාතනයෙන් පසු ගෙවුන කාල පරිච්ඡේදයේ දී කෞශල්‍යා මනසින් බිඳ වැටුන වාර බොහොමයක් තිබුණ අතර විටෙක ඇය තම ජීවිතය නැති කර ගැනීමටද සිතුවාය. නමුත් ක්‍රමයෙන් ශක්තිමත් වූ ඇය තම කොණ්ඩය කෙටිව කපා දැමූ අතර, කරාටේ සටන් කලාව පුහුණුවීම ආරම්භ කළාය. එමෙන්ම කුල ක්‍රමය පිළිබදව පොත් කියවීමටද යොමු විය. ඒ අතර, කුල ක්‍රමයට එරෙහි කණ්ඩායම් සමග එක් වී, කුලය පදනම් කරගෙන සිදුවෙන අපරාධවලට එරෙහිව හඬ නඟන්නියක් ලෙසද ක්‍රියා කරන්නීය. මේ අතරතුර ඇය දලිත් කුලයට අයත් සාම්ප්‍රදායික වාදන භාණ්ඩයක් වූ 'පරයි' වාදනය කිරීමටද පුහුණු වූවාය.  ඇයට සිදුවූ අසාධාරණයට රජයෙන් ලැබුණ වන්දි මුදලෙන්, මේ වන විට ඇය ශංකර්ගේ පවුලේ අයට ජීවත් වීමට කාමර හතරකින් සමන්විත නිවසක් තනා දී ශංකර්ගේ සිහිනය සැබෑ කර ඇත. එමෙන්ම, ගමේ ජීවත් වන දිළිඳු සිසුන්ට අමතර පංති පවත්වන මධ්‍යස්ථානයක් ආරම්භ කිරීමට ද ඇය සමත් වී ඇත. පවුල ජීවත් කරවීමට අවශ්‍ය මුදල් සොයා ගැනීමට රජයේ කාර්යාලයක ලිපිකාරිණියක් ලෙස ඇය සේවය කරයි. සති අන්තයේදී තමිල්නාඩුව පුරා ගමන් කරන කෞශල්‍යා, කුල බෙදීමට සහ කුල ගෞරවය රැක ගැනීම උදෙසා සිදු කරන ඝාතනවලට   එරෙහිව දේශණ පවත්වන අතර තම කතා තුළින් \"ආදරයේ වැදගත්කම\" ගැන අවධාරණය කර සිටී.  \"ආදරය හරියට වතුර වගෙයි, එය ස්වාභාවික දෙයක්\" ඇය පැවසුවාය. \"ආදරය නිතැනින් සිදු වෙනවා. කුල ක්‍රමය නැවත්වීමටනම් කාන්තාවන් එයට එරෙහිව සටන් කළ යුතුයි.\"  කෞශල්‍යාගේ සටනට අකමැති විශාල පිරිසක් සිටින අතර, ඇයගේ ෆේස්බුක් ගිණුමෙහි මරණ තර්ජන පළ කර තිබේ. එබැවින් ඇයට පොලිස් ආරක්ෂාවද ලබා දී ඇත.     ශංකර්ගේ මරණයෙන් පසු වෛද්‍යවරුන් ඔහුගේ දුරකථනය කෞශල්‍යා භාරයට පත් කරන ලදී. එය ඔවුන් දෙදෙනාගේ මතක සටහන් වලින් පිරී තිබුණි.  2015 සරත් සමයේ දිනක ශංකර් ඇයට යැවූ පණිවිඩයක මෙසේ සඳහන් විය \"මම මොනවා කියන්නද කියල දන්නේ නැහැ. හැබැයි, මට ඔයා නැති අඩුව දැනෙනවා\".  \"මටත් එසේම දැනෙනවා\" කෞශල්‍යාගේ පිළිතුර වී තිබිණ.  "}, {"headline": null, "date": null, "news": "ඕස්ට්‍රේලියාවට එරෙහිව පැවති තරඟයෙන් අනතුරුව මාධ්‍ය හමුවට සහභාගි නොවීමට ශ්‍රී ලංකා ක්‍රිකට් කණ්ඩායම ගෙන තිබූ තීරණය ගැන ශ්‍රී ලංකා ක්‍රිකට් ආයතනයේ ප්‍රතිචාරය. ක්‍රිකට් ක්‍රීඩාවේ දී කඩුලු රකින ක්‍රීඩකයකුගේ අත්වැස්මෙහි එය නිෂ්පාදනය කරන ලද සමාගමේ වෙළෙඳ ලාංඡනය හැර වෙනත් කිසිවක් ප්‍රදර්ශනය නොවිය යුතු බව ජාත්‍යන්තර ක්‍රිකට් පාලක මණ්ඩලය අවධාරණය කරයි. එංගලන්තයේ මේ දිනවල පැවැත්වෙන ලෝක කුසලාන ක්‍රිකට් ශූරතාවලියේදී සිය පළමු ජයග්‍රහණය අත්පත් කරගැනීමට ශ්‍රී ලංකාව සමත්විය. එංගලන්තයේ පැවැත්වෙන 2019 ලෝක කුසලාන ක්‍රිකට් ක්‍රීඩා තරඟාවලියේ පළමු වටය දැන් පැවැත්වෙන අතර තරඟාවලිය දැන් කෙමෙන් උණුසුම් අතට හැරෙමින් පවතී. නවසීලන්ත වේග පන්දු යවන මැට් හෙන්රි සිය පළමු පන්දුවාරයේ දෙවන පන්දුවේදීම ලහිරු තිරිමාන්න ලකුණු හතරකට දවා ලීමට සමත් විය. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. ශ්‍රී ලංකා ක්‍රිකට් කණ්ඩායමේ හිටපු නායකයෙකු සහ දඟ පන්දු යවන ක්‍රීඩකයෙකු වන රංගන හේරත්ගෙන් අඩු ආදායම්ලාභී පවුල් දෙකකට ස්ථිර නිවාස. ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එළෙස පත්වීම් ලැබුවේ ඉන්දීය තරග තීරකවරියකි. ක්‍රීඩා ඇමතිට අල්ලස් දීමට තැත් කළ බවට ශ්‍රී ලංකා ක්‍රිකට් ආයතනයේ නිලධාරියෙකුට දූෂණ විරෝධී නීති යටතේ චෝදනා ඉදිරිපත් කරනු ලැබ තිබේ. පසුගිය සමයේ කණ්ඩායම ලැබූ පරාජයන් සමග ශ්‍රී ලංකා කණ්ඩායමේ ක්‍රීඩකයන් අතර මෙන් ම කළමනාකාරිත්වය අතර ඇති වූ ගැටලු රැසක් පිළිබඳව වාර්තා විය. ශ්‍රී ලංකා ක්‍රිකට් කණ්ඩායම මෙවර එක්දින ලෝක කුසලානයට සම්බන්ධ වන්නේ ක්‍රීඩා කරන රටවල් අතරින් අවසාන වසර කිහිපයේ අඩුම ජයග්‍රහණ ප්‍රතිශතය වාර්තා කළ රට ලෙසය. ශ්‍රී ලංකා ටෙස්ට් කණ්ඩායමේ නායක දිමුත් කරුණාරත්න බීබීසි සිංහල සේවය සමග කළ විශේෂ සාකච්ඡාව. ක්‍රිකට් ලෝක කුසලානය සඳහා ශ්‍රී ලංකා කණ්ඩායමේ නායකත්වයට පත් කළහොත් එම අභියෝගය භාර ගන්නා බව ශ්‍රී ලංකා ටෙස්ට් ක්‍රිකට් නායක දිමුත් කරුණාරත්න පවසයි. පන්දුව මුදා හැරීමට පෙර, පන්දුවට පහර නොදෙන අන්තයේ සිටින පිතිකරුවෙකු සීමා ඉරෙන් ඉදිරියට යන අවස්ථාවකදී ඔහු දුවද්දී දවා ගැනීම සම්බන්ධයෙන් යළි කතාබහක්. සිව් හැවිරිදි මේ කුඩා දරුවා මුලදී කරාටේ පන්තියට ගියේ පුහුණුව ලැබීමට නොවේ. තම මව පුහුණුවීම් කරද්දී මේ කුඩා දරුවා පසෙකට වී බලා සිටියේය. දකුණු අප්‍රිකානු සංචාරය අතරතුර යළි දිවයිනට කැඳවූ ශ්‍රී ලංකා ක්‍රිකට් කණ්ඩායමේ නිත්‍ය පුහුණුකරු චන්දික හතුරුසිංහ ලෝක කුසලානය සඳහා පත්කළ යුතු ද යන්න ගැන සාකච්ඡාවක්. ක්‍රිකට් ක්‍රීඩාවේ ගෝලීය පරිපාලන ආයතනය ජාත්‍යන්තර ක්‍රිකට් කවුන්සිලය වුව ද, ක්‍රීඩාවේ නීති සහ ක්‍රීඩාවේ ජීවය සම්බන්ධ භාරකරු ලෙස ක්‍රියා කරන්නේ මාලිබොන් (Marylebone) ක්‍රිකට් සමාජයයි. වැරදිකරුවන්ට මරණ දඬුවම පැනවීම අනුමත කරන ශ්‍රී ලාංකීය සමාජය දරුවන්ට පහර දීම අනුමත කිරීම අරුමයක් නොවන බව ජ්‍යෙෂ්ඨ කථිකාචාරිනී හරිනි අමරසූරියගේ අදහසය. ලසිත් මාලිංග නායකත්වයට සුදුසු ද? නිරෝෂන් දික්වැල්ලට කණ්ඩායමේ ස්ථානයක් දිය හැකි ද? ආරම්භක පිතිකරුවන් කවුද? තිසර පෙරේරාට අංක 7 ක්‍රීඩා කළ හැකි ද? වේග පන්දු යවන්නන් කවුද? එංගලන්තය සහ බටහිර ඉන්දීය කොදෙව් කණ්ඩායම් අතර පැවති එක්දින ක්‍රිකට් තරගය ලෝක ක්‍රිකට් වාර්තා අලුත් කළ සුවිශේෂී තරගයක් බවට පත් විය. "}, {"headline": "සිය පුතා දූෂණය කොට ළමා දූෂකයන්ට විකුණූ මවකට සිරදඬුවම්", "date": "2018 අගෝස්තු 7", "news": " නම් රහසිගත අන්තර්ජාල සම්බන්ධතා ඔස්සේ ළමා දූෂකයන්ට සිය පුතා විකිණූ මවකට වසර 12ක සහ මාස හයක සිරදඬුවමක් පැනවීමට ජර්මනියේ අධිකරණයක් නියෝග කළේය.  මවගේ වත්මන් පෙම්වතා ද වසර 12 කට බන්ධනාගාරගත කිරීමට නියෝග කෙරිණ. පසුගිය ජුනි මාසයේ මේ නඩු විභාගය ආරම්භ වන විට දරුවාගේ වයස අවුරුදු නවයක් විය.  48 හැවිරිදි සහ 39 හැවිරිදි ජර්මානු ජාතිකයන් වන මව සහ ඇයගේ පෙම්වතා අඩුම තරමින් දෙවසරක් මුළුල්ලේ එම දරුවා ලිංගික අපයෝජනයට ලක් කොට තිබේ.  එම දරුවා දිගින් දිගටම ලිංගික අපයෝජනය කිරීමේ චෝදනාව මත අධිකරණය විසින් ස්පාඤ්ඤ ජාතික පුරුෂයෙකුට දස වසරක සිරදඬුවමක් නියම කෙරිණ.  දරුවාට ලිංගික අතවර කිරීමේ චෝදනාව යටතේ තවත් පුරුෂයන් පස් දෙනෙකුට එරෙහිව ද නඩු පවරනු ලැබ තිබේ.   යනු ප්‍රධාන පෙළේ සෙවුම් යන්ත්‍රවල මෙහෙයුම් පථයට අසු නොවන අන්තර්ජාල පද්ධතියකි.  ළමා ලිංගික දූෂණය, දරුවන්ට බරපතල ලිංගික අතවර කිරීම, බලහත්කාරයෙන් ගණිකා වෘත්තියේ යෙදවීම සහ ළමා නිරුවත් ඡායාරූප බෙදාහැරීම සම්බන්ධයෙන් දරුවාගේ මව සහ පෙම්වතා වැරදිකරුවන් බව අධිකරණය තීන්දු කළේය.  එම දරුවා දැන් හදා වඩා ගැනීම පිණිස වෙනත් පවුලකට භාර දී තිබේ.  එම දරුවාට සහ ඔවුන් දෙදෙනා විසින් අපයෝජනය කරන ලද තවත් තුන් හැවිරිදි දැරියකට යුරෝ 42,500 ක් වන්දි වශයෙන් ගෙවන මෙන් මවට සහ ඇයගේ පෙම්වතාට අධිකරණය නියෝග කළේය.  චුදිත යුවලගේ ළමා අපයෝජන වැළැක්වීමට අපොහොසත්වීම සම්බන්ධයෙන්   ප්‍රාන්ත බලධාරීන්ට දැඩි විවේචන එල්ලවෙමින් පවතින බව ජර්මනියේ මාධ්‍ය වාර්තා කරයි.  සෞඛ්‍ය සේවකයන් විසින් අපයෝජනයට ලක්වූ දරුවා තාවකාලිකව මවගෙන් සහ පෙම්වතාගෙන් ඈත්කරන ලද නමුත් පසුව යළිත් වරක් ඔහු ඔවුන්ට භාරදී තිබේ.  මේ තොරතුරුද කියවන්න: "}, {"headline": "ඉන්දියාව: \"මායාකාරියන්\" ලෙස හඳුන්වා මවක් සහ දරුවන් සිව් දෙනෙකු ඝාතනය කෙරෙයි", "date": "2019 ජනවාරි 31", "news": "\"මායාකාරියන්\" යැයි පවසමින් කාන්තාවක් සහ ඇයගේ දරුවන් සිව් දෙනෙකු මරා දැමීමට සම්බන්ධ සැකකරුවන් සොයා ඉන්දීය පොලිසිය මෙහෙයුමක් දියත් කර තිබේ.  මේ වන විට සැකපිට ඔරිස්සා ප්‍රාන්තයෙන් පුද්ගලයන් හය දෙනෙකු අත්අඩංගුවට ගෙන ඇති අතර අපරාධයට තවත් පුද්ගලයන් සම්බන්ධ යැයි පොලිසිය විශ්වාස කරයි.  ජනවාරි 26 වෙනි දින මන්ග්‍රී මුන්දා සහ ඇයගේ දරුවන් සිව් දෙනාගේ මළ සිරුරු ඔවුන්ගේ නිවස ආසන්නයේ ළිඳක තිබී සොයා ගෙන තිබිණි. \"මායාකාරියන්\" යැයි පවසමින් කාන්තාවන් ඝාතනය කිරීම ඉන්දියාවේ බොහෝ ප්‍රදේශවලින් වාර්තා වේ.  අපරාධයේ ප්‍රධාන සැකකරු තමන් \"මායාකරුවන් සම්බන්ධයෙන් කටයුතු කරන වෛද්‍යවරයෙකු\" ලෙස හඳුන්වා දුන් බව ජ්‍යෙෂ්ඨ පොලිස් නිලධාරිනියක් වන කවිතා ජලන් බීබීසී වෙත පැවසීය.  සුන්දර්ගා දිස්ත්‍රික්කයේ වාර්ගික ජන කොට්ඨාස වෙසෙන ගම්මානයක විසූ මන්ග්‍රී මුන්දා සහ ඇයගේ දරුවන් ගම්මානයේ ජීවත් වන සෙසු පවුල්වලට \"ශාප කරන බවට\" ප්‍රධාන සැකකරු චෝදනා කරයි.    මන්ග්‍රී මුන්දා සහ වයස අවුරුදු දොළහක්, හතක්, හතරක් සහ අවුරුද්දක් වයසැති ඇයගේ පුතුන් සහ දියණියන් ජනවාරි 25 වෙනිදා රාත්‍රියේ සිය නිවසේ නිදා සිටින විට බලහත්කාරයෙන් එහි කඩා වැදුණු පිරිසක් ඔවුන්ට පොලු මුගුරුවලින් සහ පොරොවකින් පහර දී අසල ළිඳකට දමා තිබේ.  ඉන්දියාවේ නොයෙකුත් ජන කොට්ඨාසවලට අයත් පිරිස් අතර ඇතැම් කාන්තාවන් \"මායාකාරියන්\" ලෙස බහුලව හැඳින්වේ.  අපරාධයට සම්බන්ධ සෙසු සැකකරුවන් ද කඩිනමින් අත්අඩංගුවට ගැනීමට කටයුතු කරන බව පොලිසිය පවසයි.  \"මෙවැනි මිත්‍යා විශ්වාස මත පදනම් වූ ක්‍රියාකාරකම් ගැන ගම්වාසීන් දැනුවත් කිරීම වැදගත්\" යැයි කවිතා ජලන් සඳහන් කළාය. \"මායාකාරියන් දඩයම\" තහනම් කරමින් පනතක් ක්‍රියාත්මක වුවත්, ඔරිස්සා ප්‍රාන්තයේ මෙවැනි අපරාධවල වැඩිවීමක් දක්නට ලැබේ.  මායාකාරියන් ලෙස හඳුන්වා එකම පවුලේ සාමාජිකයන් තිදෙනෙකු ඝාතනය කිරීමේ වරදට පසුගිය වසරේදී පුද්ගලයන් නව දෙනෙකු මරණ දණ්ඩනයට යටත් කරනු ලැබිණි.  ඇසෑම් සහ ජර්ඛන්ද් ප්‍රාන්තවලින් ද මෙවැනි අපරාධ පිළිබඳ නිරන්තරයෙන් අසන්නට ලැබේ.  2017 වසරේදී \"මායාකාරියන් දඩයමට\" සම්බන්ධ පැමිණිලි 99ක් ඔරිස්සා ප්‍රාන්තයෙන් වාර්තා වූ බව පොලිස් වාර්තාවල දැක්වේ. නමුත් 2016 වසරේ වාර්තා වී ඇත්තේ එවැනි පැමිණිලි 83ක් පමණි.  අපරාධ පිටුපස බොහෝ විට ඇත්තේ මිත්‍යා විශ්වාස වුවද, ඇතැම් අවස්ථාවලදී ඉඩම් සහ දේපල ලබා ගැනීමේ යටි අරමුණින් වැන්දඹු ස්ත්‍රීන්ට ප්‍රහාර එල්ල කරන බව බලධාරීහු පවසති.  "}, {"headline": "ටැන්සානියාව: 'ශරීර අවයව ගැනීමට' දරුවන් හය දෙනෙක් මරා දමයි", "date": "2019 ජනවාරි 29", "news": "කන් සහ දත් ලබා ගැනීම සඳහා දරුවන් 6 දෙනෙකු ඝාතනය කර ඇතැයි ටැන්සානියාවේ ජොම්බේ (Njombe) දිස්ත්‍රික්කයෙන් වාර්තා වන බව එහි බලධාරීහු පවසති. වයස අවුරුදු 2ත් 9ත් අතර පසු වූ එම දරුවන්ගේ මළ සිරුරුවල පාද පවා නොතිබූ බව එරට පොලිසිය පවසයි. \"මේ දේවල් කරන්නේ මිථ්‍යාදෘෂ්ටික විශ්වාස නිසා. ගොඩක් මිනිස්සු හිතනවා, ඒ මගින් යක්ෂයින්ගෙන් උපකාර ලැබෙනවා කියලා,\" ජොම්බේ දිස්ත්‍රික් පොලිස් කොමසාරිස් රූත් සාෆිරි පැවසීය. පොලිසිය මේ වන විට සැකකරුවෙකු අත්අඩංගුවට ගෙන ඇති අතර, එම සැකකරු ඝාතනයට ලක්වූ දරුවන් තිදෙනෙකුගේ පවුල්වල සමීපතම ඥාතියෙකු බව හෙළි වී තිබේ. දෙසැම්බර් මාසයේ සිට ජොම්බේ දිස්ත්‍රික්කය තුළ දරුවන් 10 දෙනෙකු අතුරුදන් වී සිටි අතර, ඉන් 4 දෙනෙකු බේරා ගැනීමට සමත්ව තිබේ. එරට මාධ්‍යවේදීන් පවසන්නේ, මිනිස් ශරීර කොටස් තුළ ධනවත් වීම සඳහා විශේෂ ශක්තියක් පවතින බවට ඇතැම් මිථ්‍යා දෘෂ්ටික ගුරුකම් කරන්නන් එම ප්‍රදේශයේ වෙසෙන ජනතාවට පවසන බවය. \"තමන්ගේ දරුවන් ගැන අවධානයෙන් ඉන්න ගමන් මේ ක්‍රියාවල නිරත වන පුද්ගලයින් හඳුනා ගන්න උදව් කරන්න කියලා අපි දෙමාපියන්ගෙන් සහ භාරකරුවන්ගෙන් ඉල්ලා සිටිනවා,\" දිස්ත්‍රික් පොලිස් කොමසාරිස්වරයා බීබීසී පුවත් සේවයට පැවසීය. අදාළ දරුවන් රාත්‍රී කාලයේ ඔවුන්ගේ නිවෙස්වලින් රැගෙන ගොස් ඇත්තේ, දෙමාපියන් වෙළෙඳ පොළේ ව්‍යාපාරවල නිරත වෙමින් සිටි අවස්ථාවලදීය. ටැන්සානියාව තුළ සෙසු අප්‍රිකානු රටවල මෙන් අභ්‍යන්තර ගැටුම් විශාල වශයෙන් නොමැති රටකි. එහෙත්, අභ්‍යන්තර ස්ථාවරත්වයක් පැවතිය ද ටැන්සානියානු ජාතිකයෝ ආර්ථික සෞභාග්‍යයකට හිමිකම් නොකියති. එහි ජනතාවගෙන් වැඩි පිරිසක් ලෝක බැංකුවේ දරිද්‍රතා රේඛාවෙන් පහළ මට්ටමක සිටිති. "}, {"headline": null, "date": null, "news": "විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි පූජ්‍ය මාවරලේ භද්දිය හිමියන් අවධාරණය කළේ බීබීසී සිංහල සේවය සමග පැවති විශේෂ සාකච්ඡාවකදීය. ශ්‍රී ලංකාවේ නිදහස සහ පාස්කු ප්‍රහාරයට සම්බන්ධ පුද්ගලයන් නීතිය හමුවට රැගෙන ඒම සඳහා වගකිවයුත්තන් යොමු කරවන ලෙස ඉල්ලා නිහඬ උපවාසයක නිරත බෞද්ධ හිමිනමක්. පසුගිය පාස්කු ඉරු දින ප්‍රහාරයෙන් එල්ල වූ මරාගෙන මැරෙන ප්‍රහාරවලින් අනතුරුව ශ්‍රී ලංකාවේ දේශපාලනය තුළ වරින් වර විවිධ අන්දෝලන මතු වෙමින් තිබේ. අසාත් සාලි සහ එම් එල් ඒ එම් හිස්බුල්ලා ආණ්ඩුකාරවරුන් ඉල්ලා අස්වූ බව දැනුම් දීමෙන් අනතුරුව සිය උපවාසය අවසන් කිරීමට අතුරලියේ රතන හිමියෝ තීරණය කරති. \"අපේ පන්සල අවට මුස්‌ලිම ගම්මානයක් තියනවා . ඒ ගම්මානයට ගියාම එහි මුස්‌ලිම ජනතාව අදත් මට සලකනවා අදටත් ඒ අය විශේෂ කෑමක් හැදුවම මුල්ම කොටස මට ගෙනල්ලා පිළිගන්නනවා. බොහෝ ක්‍රිස්තියානි සහ ඉස්ලාම් භක්තිකයින් ද මෙවර වෙසක් උත්සවය සැමරීමට දායක වී සිටීම විශේෂත්වයකි. මෙවර වෙසක් උත්සවය ප්‍රතිපත්ති පූජාවන්ට සීමා කරමින් තොරණ, සැණකෙළි හා උත්සවවලින් තොරව චාම් අන්දමින් පැවැත්වීමට රජය තීරණය කර ඇත. ආරක්ෂක අංශ ඇතුළු බොහෝ දෙනෙක් දිවා රාත්‍රී වෙහෙසෙමින් ප්‍රහාර එල්ල වූ ස්ථාන නැවත ගොඩනැගීමට ක්‍රියා කරන ආකාරය කැමරා කාචයේ මෙසේ සටහන් වී තිබිණි. සිවුරු හල පුද්ගලයෙකු පාදක කර ගනිමින් රචිත ප්‍රබන්ධ කෙටිකතාවක් මුල් කර ගනිමින් ලේඛකයෙකු බන්ධනාගාර ගත කිරීම භාෂණයේ නිදහස අහුරා දැමීමක්ද? මෙම ලිපියෙහි අරමුණ බෞද්ධ දර්ශනය අනුව විවිධාකාරයේ භේද හඳුන්වා ඇත්තේ කෙසේ ද යන්න පිළිබඳව විමසා බැලීමය. හමුදා ජුන්ටාව බලයට පැමිණීමත් සමග, දේශපාලන වශයෙන් ක්‍රියාකාරී ලෙස කටයුතු කළ බෞද්ධ භික්ෂුන්වහන්සේ සිය ආරක්ෂාව උදෙසා එම කටයුතුවලින් ඈත්ව සිටිති. මුලතිව් ගුරුකන්ද පුරාණ රජමහා විහාර භූමියේ ආගමික අයිතිය සම්බන්ධයෙන් මතුව තිබෙන මතභේදය සන්හින්දියාවට තර්ජනයක් විය හැකි බව හින්දු පූජකතුමෙක් පවසති. මාවනැල්ලේ සොයුරන් දෙදෙනෙකුට අදාළ සිදුවීම් සඳහා අනුබල දුන් ඔවුන්ගේ පියා අත්අඩංගුවට ගැනීමත් සමග පරීක්ෂණ තවත් පුළුල් කෙරිණි. තායිලන්තයේ බහුතර බෞද්ධ ජනතාවට එරෙහිව මුස්ලිම් බෙදුම්වාදීහු ප්‍රහාර එල්ල කරමින් සිටින අතර, මෙම ප්‍රචණ්ඩ ක්‍රියා හේතුවෙන් මේ වන විට අවම වශයෙන් බෞද්ධ භික්ෂූන් වහන්සේ 23 දෙනෙකුවත් ජීවිතක්ෂයට පත්ව ඇති බව හියුමන් රයිට්ස් වොච් ආයතනය පවසයි. බෞද්ධ භික්‍ෂුන්ට රියදුරු බලපත් නිකුත් නොකරන බව ශ්‍රී ලංකාවේ මෝටර් රථ ප්‍රවාහන දෙපාර්තමේන්තුව මේ අතර පවසයි. ආගමික සංහිඳියාවේ වැදගත්කම ලොවට කියනුවස් නත්තල් උළෙලක් සංවිධානය කළ බෞද්ධ විහාරස්ථානයක්. බුදු පිළිමවලට හානි කිරීමේ සිදුවීම් සම්බන්ධයෙන් ගැටුම් ඇතිකර නොගන්නා මෙන් බෞද්ධ හිමිවරු සහ ප්‍රජා නායකයන් ජනතාවගෙන් ඉල්ලීමක් කරති. \"මාවනැල්ල ප්‍රදේශයේ පූජනීය ස්ථානවලට අගෞරව වන ආකාරයෙන් සිදු වී ඇති ප්‍රචණ්ඩ ක්‍රියා තරයේ හෙළා දකිනවා\" - අමාත්‍ය කබීර් හෂීම්. ඉන්දියාවේ මහාරාෂ්ට්‍ර ප්‍රාන්තයේ වනාන්තරයක භාවනානුයෝගීව වැඩ සිටි බෞද්ධ භික්ෂුවක් දිවියෙකුගේ ප්‍රහාරයකට ලක්ව අපවත් වී තිබේ. දඹදිව වන්දනාවේ ගොස් පැමිණි මෙම පිරිස දෙනියාය ප්‍රදේශයේ පදිංචි පුද්ගලයන් බව අනාවරණයවේ. "}, {"headline": null, "date": null, "news": "\"මගේ සැමියා නිල් චිත්‍රපට බලනවා කියලා මට දැනිලා තිබුණේ. ඒත් එය මේ තරම් විනාශයක් පවුලට කරන්න පුළුවන් ද කියලා මම දැනගෙන හිටියෙ නෑ\" ද්වියිතික පාසල් මට්ටමේ දී අධ්‍යාපනය නතර කර කලෙකට පසු නැවත අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. ෆෝබ්ස් සඟරාව වාර්ෂිකව හෙළිදරව් කරන ධන කුවේරයන්ගේ ලැයිස්තු අනුව මේ වසරේ ධනවත් ම ගායිකාවන් සිව් දෙනා අනුපිළිවෙලින් මෙසේය. උරහිස් දක්වා වැටී තිබෙන මනාව සැකසූ දිලිසෙන කොණ්ඩා සහ අන්තර්ජාලය ඔස්සේ එකම ආකාරයට පෙනෙන සමේ පැහැය නිසා තරගකාරියන් සියලුදෙනා එක ලෙස පෙනේ. රැකියාවක හෝ ව්‍යාපාරයක නියුතු කාන්තාවක් හැටියට ඔබ හැමදාම එකම තැන රැඳී සිටිය යුතුද? ඉදිරියටම යාමට නම් මේ කරුණු පහ දැනගන්න. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා\" ස⁣මාජයට නොපෙනෙන නමුත් තවත් කාන්තාවන් බොහෝ දෙනෙකු පුරුෂයන්ගේ පහර කෑමට ලක්වන බව නීති ආධාර කොමිසමේ නීති නිලධාරිනියක පවසයි. වෙනත් රටවල ආබාධ සහිත පුද්ගලයින්ට සලකන ආකාරය දුටු විට ශ්‍රී ලංකාවේ තත්ත්වය ගැන කනගාටුවක් ඇති වූ බව වෛද්‍ය සමිතා සමන්මලී පවසයි. ලෝක සතුටු වීමේ දිනය අදයි... නමුත් ඔබට එසේ නොහැඟේ නම් ඒ පිළිබඳ කනගාටු නොවන්න. මන් ද, සතුටින් පිරි පුද්ගලයෙකු වන්නේ කෙසේ දැයි ඔබට ඉගෙන ගත හැක. \"ගොඩක් දෙනෙක් කරන්නේ ළමයෙක්ට ඇහෙන්නේ නැහැ කියල දැන ගත්ත ම, මුකුත් කතාකරන්නේ නැතුව සංඥා භාෂාව පටන් ගන්නවා.\" මෙය නිවැරදි ද? \"මහත්තයට ඕනෑ කමක් තිබුණේ නැහැ ගෙයක් හදා ගන්න. ඉන්න තැනක් ඕන නිසා මම මහත්තයා ළඟ දරුවා දාලා රට ගියා. මම රට ගිහින් එද්දී ළමයවත් දාලා මහත්තයා වෙන කෙනෙක් එක්ක ගිහින් තිබුණා.\" ශ්‍රී ලාංකික ආහාර බ්‍රිතාන්‍ය වැසියන් අතර ජනප්‍රිය කරවීම සඳහා සිය කාලය කැප කරන ශාක්‍යා මානගේ සහ දුල්සි නයනා මානගේ. ශ්‍රී ලංකාවේ විශ්වවිද්‍යාල ප්‍රජාව තුළ 50%ත් 60%ත් අතර ඉහළ ප්‍රතිශතයක් කාන්තාවන්ට වෙන් වී තිබුණ ද, ශ්‍රම බලකායේ කාන්තා නියෝජනය 30%ක් පමණක් බව මුදල් ඇමතිවරයා පවසයි. ශ්‍රී ලංකාවේ සෑම පුරවැසියෙකුටම අනන්‍ය වූ හඳුනාගැනීමේ අංකයක් සහිත පුද්ගල සෞඛ්‍ය වාර්තාවක් ඇතුළත් 'ඊ-හෙල්ත්' කාඩ්පත් නිකුත් කරන බව සෞඛ්‍ය අමාත්‍යංශය පවසයි. ඉස්ලාමීය සටන්කරුවන් විවාහ කර ගැනීම සඳහා පැමිණි තවත් ගැහැණු ළමුන් තමා රැඳී සිටි නිවසේ සිටි බව ශමීමා බෙගම් ප්‍රකාශ කළාය. ප්‍රතිශක්තිකරණ එන්නත් ලබා දීම සම්බන්ධයෙන් ලෝකයේ විවිධ මත පවතී. එසේ පවතින මිථ්‍යා මත අටක් පිළිබඳව කෙරෙන විග්‍රහයකි, මේ.. මත්පැන් සහ දුම් පානයට ඇබ්බැහි වූවන් තුළ දැකිය හැකි ඇතැම් රෝග ලක්‍ෂණ, අන්තර්ජාලයට ඇබ්බැහි වූ ළමුන් තුළ ද දැකිය හැකි බව මානසික රෝග පිළිබඳ විශේෂඥවරියක් පවසයි. පසුගිය වසර තුළ ශ්‍රී ලංකාවෙන් සොයා ගත් ලාදුරු රෝගීන් 1683 දෙනෙකු අතරින් 10%ක පමණ ප්‍රතිශතයක් වයස අවුරුදු 15ට අඩු ළමුන් වීම ගැන ලාදුරු මර්දන ව්‍යාපාරයේ අවධානය. පිළිකා රෝගයෙන් පීඩා විඳින පුද්ගලයින් සම්බන්ධ සමීක්ෂණයකින් අනාවරණය වී ඇත්තේ, \"පිළිකාව වැළඳුණු\" සහ \"වින්දිතයා\" යන වචන ඔවුන් ඇසීමට අකමැති ම වචන අතර වන බවය. "}, {"headline": "හිස්බුල්ලා සහ අසාත් සාලි ඉල්ලා අස්වීමෙන් පසුව අතුරලියේ රතන හිමියෝ උපවාසය අවසන් කරති", "date": "2019 ජුනි 3", "news": "අතුරලියේ රතන හිමියන් සිය උපවාසය අවසන් කර තිබේ.  එහිමියන් උපවාසය අත්හැර තිබෙන්නේ බස්නාහිර පළාතේ ආණ්ඩුකාර අසාත් සාලි සහ නැගෙනහිර පළාතේ ආණ්ඩුකාර එම් එල් ඒ එම් හිස්බුල්ලා සිය තනතුරු වලින් ඉල්ලා අස්වීමෙන් අනතුරුවය.  ඔවුන් ඉල්ලා අස් වූ බව මධ්‍යම පළාතේ ආණ්ඩුකාර, නීතිඥ මෛත්‍රී ගුණරත්න එහිමියන්ට දැනුම් දී තිබේ.  ඒ පිළිබඳව බීබීසී සිංහල සේවය සමඟ අදහස් දැක්වූ ආණ්ඩුකාර මෛත්‍රී ගුණරත්න, \"අද දින රතන හිමියන්ගේ උපවාසය නතර කරන්න ජනාධිපති තුමා මට කතා කරලා අසාත් සාලි ආණ්ඩුකාර තුමා සහ හිස්බුල්ලා ආණ්ඩුකාර තුමා ඉල්ලා අස් වෙච්ච බවට මට දැනුම් දීමක් කළා. ඒ දැනුම් දීම අනුව මම රතන ස්වාමීන් වහන්සේ මුණ ගැහිලා මුළු සංඝ සභාවට දැනුම් දුන්නා මෙහෙම සිද්ධියක් වෙලා තියෙනවා, ඒ නිසා උපවාසය නවත්තලා සාමාන්‍ය ජීවිතයට එන්න කියලා,\" යනුවෙන් කියා සිටියේය.  \"ඒක කරලා ඉවර වුණාට පස්සේ මගෙන් ඉල්ලුවා නිවේදනයක් ලබා දෙන්න පුළුවන් ද කියලා. ඊට පස්සේ මම එවේලේ ම ජනාධිපති තුමාට කතා කරලා ෆැක්ස් පණිවිඩයක් ගෙනාවා. ඒ නිවේදනය අනුව රතන හාමුදුරුවො තීරණය කළා ඒ වැඩපිළිවෙළ සම්පූර්ණයෙන් ම නවත්වලා අවශ්‍ය වෛද්‍ය ප්‍රතිකාර ලබාගෙන ඉදිරි වැඩ කරගෙන යන්න.\" ඒ අනුව උපවාසය අත්හළ අතුරලියේ රතන හිමියන් මහනුවර රෝහලට ඇතුළත් කර තිබේ.  අසාත් සාලි සහ එම් එල් ඒ එම් හිස්බුල්ලා ආණ්ඩුකාරවරුන් සහ අමාත්‍ය රිෂාඩ් බදියුද්දීන් පදවිවලින් ඉවත් කළ යුතු බවට ඉල්ලා සිටිමින් පාර්ලිමේන්තු මන්ත්‍රී අතුරලියේ රතන හිමියෝ මහනුවර දළදා මාලිගාව ඉදිරිපස දින 4ක් මුළුල්ලේ උපවාසයක නිරතව සිටියහ.   එහිමියන්ට සහය පළ කිරීම සඳහා විශාල පිරිසක් මහනුවරට රැස් වී සිටියහ.  ජනාධිපති මෛත්‍රීපාල සිරිසේන හෝ රජය මේ සම්බන්ධයෙන් කිසිදු ප්‍රකාශයක් මෙතෙක් සිදු කර නැතත්, ඉරිදා (ජුනි 02) රාත්‍රියේ ජනාධිපතිවරයා ඔවුන් තිදෙනාම වෙන වෙනම මුණගැසී සාකච්ඡා කළ බව මාධ්‍ය වාර්තාවල දැක්විණ.  අමාත්‍ය රිෂාඩ් බදියුද්දීන්ට එරෙහිව ඉදිරිපත් කළ විශ්වාසභංග යෝජනාවට අත්සන් කළ ආණ්ඩු පක්ෂයේ මන්ත්‍රීවරුන් තිදෙනා අතර අතුරලියේ රතන හිමියෝ ද වූහ. මේ අතර, පූජ්‍ය රතන හිමියන්ට සහය පළ කිරීම සඳහා ප්‍රදේශ කිහිපයක පෞද්ගලික බස් රථ හිමියෝ වර්ජන ආරම්භ කර තිබුණි.  කළුතර සහ අලුත්ගම සිට ආරම්භ වන පෞද්ගලික බස් රථ ධාවනයෙන් ඉවත්ව ඇති අතර, ඒ හේතුවෙන් උදෑසන කාර්යාල වෙත යාම සඳහා පැමිණි විශාල පිරිසක් අපහසුතාවට පත්වූ බව කළුතර ප්‍රදේශයේ කිහිප දෙනෙක් බීබීසී සිංහල සේවයට පැවසූහ. පූජ්‍ය අතුරලියේ රතන හිමියන් ආරම්භ කර ඇති උපවාසයට සහය පළ කරමින් ශ්‍රී ලංකාවේ ස්ථාන කිහිපයක තවත් පුද්ගලයින් කිහිප දෙනෙකු උපවාස ආරම්භ කර ඇතැයි ද වාර්තා වේ. අමාත්‍ය රිෂාඩ් බදියුද්දීන් හා ආණ්ඩුකාරවරුන් වන අසාත් සාලි, එම් ඒ එල් එම් හිස්බුල්ලා යන අය ඔවුන් දරන තනතුරුවලින් නෙරපන ලෙසට බල කරමින් පූජ්‍ය අතුරලිය රතන හිමියන් ආරම්භ කළ උපවාසයට සහයෝගය පළ කරමින් වවුනියාවේ වැසියෙකු සඳුදා (ජූනි 03) වවුනියාව නව බස් නැවතුම්පොළ ඉදිරිපිට පිහිටි ශ්‍රී මුත්තුමාරි අම්මාන් කෝවිල ඉදිරිපස උපවාසයක් ආරම්භ කළේය. එලෙස උපවාසයක් ආරම්භ කළේ, ‍වවුනියාව වෙලිකුලම ප්‍රදේශයේ පදිංචි දේවරාසා ගෝපාලසිංහම් නමැති 42 හැවිරිදි පුද්ගලයෙකි. මේ අතර අතුරලියේ රතන හිමියන් ඉදිරිපත් කරන ඉල්ලීම්වලට වහා විසඳුම් ලබා දෙන ලෙස දන්වමින් සියම් නිකායේ මල්වතු සහ අස්ගිරි පාර්ශව වල මහ නායක හිමිවරුන් ජනාධිපති මෛත්‍රිපාල සිරිසේන වෙත ලිපියක් යොමු කර තිබුණි.  \"මීට පෙර වාචිකව කරන ලද ඉල්ලීම් මෙතෙක් ඉටුවී නොමැති බව පෙනී යන බැවින් මෙම ලිපිය ඔබ තුමා වෙත යොමු කිරීමට අදහස් කළෙමු,\" යනුවෙන් සිය ලිපියේ සඳහන් කරන මහ නාහිමිවරු, අන්තවාදී කටයුතු සම්බන්ධයෙන් පැවැත්වෙන පරීක්ෂණ \"විනිවිදභාවයෙන් හා කඩිනමින්\" පවත්වා වරදකරුවන්ට දඬුවම් දීමට ක්‍රියාකරන ලෙසත් ජනාධිපතිවරයාගෙන් ඉල්ලා සිටිති.  මේ අතර, පාර්ලිමේන්තු මන්ත්‍රී එස් වියාලෙන්දරන් ජූනි 01 වන දා සිය උපවාසය ආරම්භ කළේ, අමාත්‍ය රිෂාඞ් බදියුද්දීන් සහ ආණ්ඩුකාරවරුන් දෙදෙනෙකු ධූරයෙන් ඉවත් කරන ලෙසට බල කරමින් පූජ්‍ය අතුරලියේ රතන හිමියන් ආරම්භ කළ උපවාසයට සහය පළ කරමිනි. එම උපවාසයට සහය පළ කරමින් ඉරිදා (ජූනි 02) දිඹුලාගල ආරණ්‍ය සේනාසනයේ භික්ෂූන් වහන්සේ දෙනමක් ද ඊට එක් වූහ. පාර්ලිමේන්තු මන්ත්‍රී අතුරලියේ රතන හිමියන් ආරම්භ කර ඇති උපවාසයට සහය දෙමින් දෙමළ ජාතිකයෙකු ත්‍රිකුණාමලය, සිවන් කෝවිල ඉදිරිපිට ඉරිදා (ජූනි 02) තවත් සත්‍යග්‍රහයක් ආරම්භ වී තිබේ. පාස්කු ඉරිදා බෝම්බ ප්‍රහාරයට ලක්වූ මීගමුව, කටුවාපිටිය ප්‍රදේශයේ පිරිසක් පූජ්‍ය අතුරලියේ රතන හිමියන්ට සහය දැක්වීම සඳහා මහනුවරට ගොස් සිටිති. ඔවුන් ගමන් කළ බස් රථයේ ප්‍රදර්ශනය කර තිබූ පුවරුවක සඳහන් වූයේ, \"හිමියනේ, ඔබ වහන්සේ තනි නැත. සහයට අප ද ඇත,\" යනුවෙනි. මේ අතර, කාදිනල් මැල්කම් රංජිත් හිමිපාණන් ද මහනුවරට ගොස් රතන හිමියන් හමුවී සුව දුක් විමසා බැලූහ. කාදිනල් හිමියන් එහිදී පැවසුවේ, \"දැන් ඇතැම් නිලධාරීන් පස්සේ යාමේ ප්‍රවණතාවක් පටන් අරන් තියෙනවා. පොලිස්පති තුමා, ලේකම් තුමා, ඒ වුණාට මේවා පිටිපස්සේ සංස්කෘතිය, ආගම් මතවල තියෙන සුහදතාව පළුදු කරන ඒ සැකය, බිය ඉස්ලාම් ජාතිකයින් අතර ඇති කරන්න ඒකට අනුබල දීලා ඒවා ඉස්මතු වෙන්නට ඉඩ දීලා මේ ප්‍රහාරයට වක්‍රව සහභාගි වෙච්ච අය කවුද ඉන්නේ කියන එක තාම විග්‍රහයක් කරලා නෑ. ඒ ගැන පරීක්ෂණ පවත්වලා නැහැ. ඒ නිසා මේක පිටිපස්සේ ඉන්න අය ගැන ඉතාමත් ම විශේෂයෙන් සෙවිය යුතුයි කියලා මම විශ්වාස කරනවා. ඒ වාතාවරණය තුළ තමයි අපේ මේ හාමුදුරුවෝ ඇතැම් පුද්ගලයන් තමන්ගේ තනතුරු නොමනා විදියට පාවිච්චි කරමින් මේ වගේ වැඩවලට සහය දුන්නා කියන එක ගැන යම්කිසි කරුණු පදනම් කරගෙන තමයි ඒ අයට අයින් වෙන්න කියලා කියන්නේ,\" යනුවෙනි. සඳුදා (ජූනි 03) දහවල් ට්විටර් පණිවුඩයක් පළ කරමින් මුදල් අමාත්‍ය මංගල සමරවීර සඳහන් කර තිබුණේ, \"කාදිනල් තුමන් රතන හිමියන් බැහැ දැකීම වෛරයේ ගිනි දැල්වලට පවන් සැලීමක්,\" බවය. ඉරිදා දිනයේදී අමාත්‍ය පාඨලී චම්පික රණවක මහනුවරට ගොස් පූජ්‍ය අතුරලියේ රතන හිමියන් හමු විය. ඔහු සිය නිල ෆේස්බුක් පිටුවෙහි දක්වා ඇත්තේ, මහනුවරට යාමට පෙර උපවාසය ආරම්භ කිරීමට බලපා ඇති කරුණු ජනාධිපති මෛත්‍රීපාල සිරිසේන සමග සාකච්ඡා කළ බවය. රතන හිමියන්ගේ උපවාසයට සහය දැක්වීම උදෙසා ප්‍රචන්ඩත්වයට යොමුවෙමීන් වැලකී සාමකාමීව හැසිරෙන ලෙස සියලු ශ්‍රී ලාංකිකයින්ගෙන් ඉල්ලා සිටින බව විපක්ෂනායක මහින්ද රාජපක්ෂ ට්විටර් පණිවුඩයක් නිකුත්කරමින් පවසා තිබුණි.  "}, {"headline": null, "date": null, "news": "ද්වියිතික පාසල් මට්ටමේ දී අධ්‍යාපනය නතර කර කලෙකට පසු නැවත අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. \"ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ කවුරුන් වේ ද යන්න තීරණය කරන්න පුළුවන් ඔබට ම පමණයි.\" ෆෝබ්ස් සඟරාව වාර්ෂිකව හෙළිදරව් කරන ධන කුවේරයන්ගේ ලැයිස්තු අනුව මේ වසරේ ධනවත් ම ගායිකාවන් සිව් දෙනා අනුපිළිවෙලින් මෙසේය. ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. රැකියාවක හෝ ව්‍යාපාරයක නියුතු කාන්තාවක් හැටියට ඔබ හැමදාම එකම තැන රැඳී සිටිය යුතුද? ඉදිරියටම යාමට නම් මේ කරුණු පහ දැනගන්න. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" \"මම හිතන්නේ නෑ ඒ සුළුතරය කරපු ක්‍රියාවෙන් අපි බහුතර සිංහල ජනතාව එයින් මැනිය යුතුයි කියලා. බහුතර සිංහල ජනතාව ඒ ක්‍රියාවන් ප්‍රතික්ෂේප කළා.\" මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එළෙස පත්වීම් ලැබුවේ ඉන්දීය තරග තීරකවරියකි. ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. ඉස්ලාමීය රාජ්‍යය සංවිධානයට එක්වීම සඳහා 2015 දී ලන්ඩන් නුවර සිට සිරියාවට පලා ගිය ශමීමා බෙගම්, බංග්ලාදේශයට පැමිණියහොත් \"මරණ දණ්ඩනයට යටත් කළ හැකි\" බව එරට විදේශ ඇමතිවරයා පවසයි. \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා\" අඟහරුවාදා මධ්‍යම රාත්‍රියෙන් අකිහිතෝ අධිරාජ්‍යයාගේ පාලන සමය අවසන් වීමත් සමග නරුහිතෝ අධිරාජ්‍යයා ලෙස මූලිකව පිළිගැනුණු අතර ඒ අනුව, අභිනව රෙයිවා යුගය ආරම්භ විය. වසර 200කට වඩා වැඩි කාලයක් තුළ සිය කැමැත්තෙන් ධූරයෙන් ඉවත් වන පළමු ජපාන අධිරාජ්‍යයා වන්නේ, අකිහිතෝය. ලිංගික අඩන්තේට්ටම්වලට එරෙහිව හඬ නැගීම නිසා නුස්රාත් ජහාන් රාෆි පාසල තුළදී භූමිතෙල් දමා ගිනි තබා ඝාතනය කර තිබේ. ස⁣මාජයට නොපෙනෙන නමුත් තවත් කාන්තාවන් බොහෝ දෙනෙකු පුරුෂයන්ගේ පහර කෑමට ලක්වන බව නීති ආධාර කොමිසමේ නීති නිලධාරිනියක පවසයි. තමා දේශපාලනයට පිවිසියේ හිටපු ජනාධිපති මහින්ද රාජපක්ෂගේ \"මුහුණ පෙන්වමින්\" බව පවසන සචිනි නිමේෂා, දේශපාලනය තුළ කාන්තාවට මීට වඩා වැඩි තැනක් හිමිවිය යුතු බව කියා සිටී. අබායා ඇඳුම යනු මුස්ලිම් ජාතික කාන්තාවන් හිසේ සිට දෙපතුල දක්වා මුළු සිරුරම ආවරණය වන පරිදි අඳින සාම්ප්‍රදායික වස්ත්‍රයකි. එමගින් මුළු මුහුණම ආවරණය නොවේ. \"වෘත්තියෙන් නීතිඥවරියක් වුවත් මට සිදු වූ හිංසනවලට එරෙහිව හඬ නගා නීතිමය ක්‍රියාමාර්ග ගැනීමට අපොහොසත් වීම ගැන මම අදටත් පසුතැවෙන්නෙමි.\" මනිපූර්හි යකඩ කාන්තාව ලෙස හඳුන්වන ඇය එක් අරමුණක් වෙනුවෙන් ලොව දීර්ඝතම කාලයක් උපවාසයේ යෙදී සිටි පුද්ගලයා ලෙස හඳුන්වනු ලබයි. "}, {"headline": null, "date": null, "news": "ද්වියිතික පාසල් මට්ටමේ දී අධ්‍යාපනය නතර කර කලෙකට පසු නැවත අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. මාලඹේ නෙවිල් ප්‍රනාන්දු රෝහල සඳහා ගෙන ඇති රුපියල් බිලියන 2.5 ක ණය මුදලේ වාරික රජය පියවන බව අනාවරණය වෙයි. කවුළු අතරින් ඝන කළු දුමාරය පැතිර යමින් තිබියදී උපකාරක පන්තියේ සිසුන් ගොඩනැගිල්ලෙන් ඉවතට පැන ගැනීමට තැත් කරද්දී ඔවුන් බිමට වැටෙන ආකාරය දක්නට ලැබුණ බව ඉන්දීය වාර්තා මගින් පැවසෙයි. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. පූනානිහි ඉදිවෙමින් පවතින මතභේදයට තුඩු දී ඇති “ෂරියා” විශ්වවිද්‍යාලය ගැන බීබීසී සිංහල සේවය කළ ගවේෂණයක්. සමස්තයක් ලෙස ගත් කල සැම පාසලක ම පාහේ ළමුන්ගේ පැමිණීම ඉතා අඩු මට්ටමක පැවති බවත් මේ පිළිබඳව රජය වහා ම අවධානය යොමු කළ යුතු බවත් ලංකා ගුරු සංගමය ප්‍රකාශ කළේය. රටේ මතුව ඇති වත්මන් තත්ත්වය හමුවේ දරුවන්ට අසහනකාරී සිතුවිලි, මානසික ආතතිය සහ බිය, කනස්සල්ල වැනි තත්ත්වයන් ඇති විය හැකි බව මනෝ වෛද්‍යවරු පෙන්වා දෙති. තමන් 'වැරදි' දේශපාලන පක්ෂයකට ඡන්දය භාවිත කළ බව දැන ගැනීමෙන් පසු සිය දබරැගිල්ල තමන් විසින් ම කපා ගනු ලැබූ පුද්ගලයෙකු පිළිබඳව ඉන්දියාවෙන් වාර්තා වේ. දෙමාපියන් අතින් ම නොදැනුවත්ව සිය දරුවන් මානසික අපයෝජනයන්ට ලක් වන අවස්ථා පවතින බව ඔබ දන්නවා ද? මේ ඒ පිළිබඳ විවරණයකි. නවකවදය සම්බන්ධයෙන් ශ්‍රී ලංකාව තුළ යළි සංවාදයක් මතුව ඇත්තේ හෝමාගම-දියගම තාක්ෂණික ආයතනයේ ඉගෙනුම ලැබූ ශිෂ්‍යයෙකු ගෙල වැළලාගෙන මිය යාමත් සමගය. එක් දිනක් විශ්වවිද්‍යාලයේ සිටින විට ඇයගේ මුහුණ ප්‍රදේශය එක් වරම නිල් පාටවනු මිතුරන් දැක ඇත. වෙන්න යන්නේ කුමක්දැයි යන්න ඇයට තේරිනි. බුද්ධි මට්ටම මැනෙන IQ පරීක්ෂණයේ දී ලකුණු 162 ක් ලබා සිටින ඔහු සවන් අපූර්ව කස්තුරිආරච්චි ය. \"ළඟම පාසල හොඳම පාසල වුණාට පස්සේ තමයි මේ ප්‍රශ්නය මතුවුණේ.\" ජාතික පාසලේ සිට හූ හඬක දුරකින් පදිංචිව සිටින දියණියට මෙන්ම මුණුපුරාට අත්ව ඇති ඉරණම ගැන තැවෙන කාන්තාවක්. \"වෘත්තියෙන් නීතිඥවරියක් වුවත් මට සිදු වූ හිංසනවලට එරෙහිව හඬ නගා නීතිමය ක්‍රියාමාර්ග ගැනීමට අපොහොසත් වීම ගැන මම අදටත් පසුතැවෙන්නෙමි.\" මස්තිෂ්ක ආඝාත රෝගය සඳහා හේතුකාරකය වෙතැයි සලකනු ලබන්නේ ගර්භණී අවස්ථාවේ හෝ දරැවෙකු ප්‍රසූත කරන අවස්ථාවේදී මවක මුහුණ දෙන කාරණා වේ. නවසීලන්තය ආර්ථික සහ සමාජයීය වශයෙන් ලබා ඇති ප්‍රගතියට හේතු මොනවා දැයි එරට පදිංචි වී සිටින ශ්‍රී ලාංකිකයින් 4 දෙනෙකුගෙන් විමසුවෙමු. මස්තිෂ්ක ආඝාතයට ගොදුරු වීම නිසා උපතින් ම ආබාධිත වූ චමෝදි, දහසක් බාධක මැද හොඳින් අකුරු කළාය. ඒ කවදා හෝ 'හොඳ රැකියාවක්' කර සිය දෙපා සුව කර ගැනීමේ අදිටනිනි. වැරදිකරුවන්ට මරණ දඬුවම පැනවීම අනුමත කරන ශ්‍රී ලාංකීය සමාජය දරුවන්ට පහර දීම අනුමත කිරීම අරුමයක් නොවන බව ජ්‍යෙෂ්ඨ කථිකාචාරිනී හරිනි අමරසූරියගේ අදහසය. \"මේක ලේසි වැඩක් නෙවෙයි. එක තැනක හදන්න 10 දෙනෙක් දවස් 5ක් වැඩ කරන්න ඕන. ගලවන්න දවස් දෙකක් යනවා, තව තැනකට මේ සැකිල්ල ගෙනියන්න අඩි 20 ලොරි 6ක් ඕනේ\" \"ඔයාල ආස විෂයයක් තෝරගෙන ඒක ගැන මහන්සි වෙලා වැඩ කරන්න. ඉස්කෝලෙන් උගන්වන දේවලට අමතරව වැඩිපුර දේවල් හොයාගෙන ඉගෙන ගන්න. ඔයාලා හැමෝට ම Good Luck!.\" "}, {"headline": "ශ්‍රී ලංකාවේ පැරණි ගරාජයකින් ජීවිතය අරඹා ලොව හොඳ ම ගුරුවරුන් 10 අතරට ගිය යසෝදායි", "date": "2019 පෙබරවාරි 27", "news": "ඇමෙරිකානු ඩොලර් මිලියනයක ත්‍යාග මුදලක් පිරිනැමෙන ලෝකයේ හොඳ ම ගුරුවරයා තෝරා ගැනීමේ, ද ග්ලෝබල් ටීචර් ප්‍රයිස් (The Global Teacher Prize) වැඩසටහනේ අවසන් 10 දෙනා අතරට ශ්‍රී ලංකාවේ උපන් තනනත්තියක තේරී පත්ව සිටී. එක්සත් අරාබි එමීර් රාජ්‍යය විසින් පවත්වනු ලබන මෙම සම්මාන තරගාවලියේ අවසන් තේරීම් උත්සවය ලබන මාර්තු 24 වන දා ඩුබායිහිදී පැවැත්වීමට නියමිතය. මෙහිදී ලෝකයේ හොඳ ම ගුරුවරයා ලෙස තේරී පත් වන ගුරුවරයාට හෝ ගුරුවරියට ඇමෙරිකානු ඩොලර් මිලියනයක ත්‍යාග මුදලක් පිරිනැමෙන්නේ, අධ්‍යාපන ක්ෂේත්‍රයේ ප්‍රගමනය වෙනුවෙන් ආයෝජනය කිරීම සඳහාය. ලොව සිටින ලක්ෂ සංඛ්‍යාත ගුරුවරුන් අතරින් 'ලෝකයේ හොඳ ම ගුරුවරයා සම්මානය' අබියසට පැමිණ සිටින ඒ සුවිශේෂී ගුරුවරිය වන යසෝදායි සෙල්වකුමරන් සමග සාකච්ඡා කිරීමට බීබීසී සිංහල සේවයට අවස්ථාව හිමි විය. යසෝදායි සෙල්වකුමරන් ගුරුවරියක ලෙස සේවය කරනුයේ, ඔස්ට්‍රේලියාවේ සිඩ්නි නුවර පිහිටි රූටි හිල් හයි ස්කූල් (Rooty Hill High School) නමැති පාසලේය.  1987දී මම ඉපදුණේ. ඒ කාලේ ශ්‍රී ලංකාවේ තිබුණ දේශපාලනික තත්ත්වය නිසා මගේ දෙමාපියන් වෙනත් රටක පදිංචියට යන්න ඉල්ලුම් කරලා තිබුණා. ඒ අනුව ඔවුන්ට ඔස්ට්‍රේලියාව සහ කැනඩාව යන රටවල් දෙකෙන් ම අවස්ථාව ලැබිලා තිබුණා. ඊට පස්සේ 1988 වසරේදී අපි ඔස්ට්‍රේලියාවේ පදිංචියට ඇවිත් තිබෙනවා. ඒ වෙනකොට මගේ වයස මාස 10යි.  මගේ තාත්තා ඉන්ජිනේරුවරයෙක්. මගේ අම්මාට විශ්වවිද්‍යාල වරම් නොලැබුණත් එයා ගිණුම්කරණය ඉගෙනගෙන තිබෙනවා. අපි ඔස්ට්‍රේලියාවට එන්න කලින් ජීවත් වුණේ, කොළඹ පරණ ගරාජයක් විදිහට තිබුණ ගොඩනැගිල්ලක් ගෙයක් විදිහට සකස් කරගෙනයි. මගේ අම්මයි තාත්තායි දෙන්නා ම යාපනයේ ඉපදුණු අය. අපි මුලින් ම සිඩ්නිවලට පැමිණියත් තාත්තාට ඔස්ට්‍රේලියානු රජයේ ඉන්ජිනේරුවරයෙක් විදිහට සේවය කරන්න අවස්ථාව ලැබුණ නිසා අපි නගරයෙන් එහා තිබුණ 'හේ' (Hay) කියලා ග්‍රාමීය ප්‍රදේශයක ජීවත් වුණා. ඔස්ට්‍රේලියාවට ආවට පස්සේ මගේ අම්මා ඉංග්‍රීසි ඉගෙනගෙන වැඩිහිටි සහ ළමා රැකවරණ මධ්‍යස්ථාන කිහිපයක සේවය කළා. මගේ දෙමාපියන් නිතර කතා වුණා, ඔස්ට්‍රේලියාවේ අධ්‍යාපනය ලැබීමට මම වාසනාවන්ත වුණා කියලා. ඒ හරහා තමයි අපට ගොඩාක් අවස්ථා හිමි වුණේ.  ඒ සඳහා අපව විනිශ්චය කළේ, විශේෂ තේරීම් ක්‍රමවේදයකට අනුකූලවයි. මම ඉගැන්වීමේ කටයුතුවල නිරත වී ඉන්නකොට ගොඩාක් අවස්ථා හිමි වුණා පාසලෙන් පිටතටත් ගිහින් මගේ අධ්‍යාපනික කටයුතු දියුණු කරගන්න. 2010 වසරේ අග භාගයේ ඉඳලා මම බටහිර සිඩ්නි නුවර රූටි හිල් හයි ස්කූල් එකේ සේවය කරනවා. මම ඒ පාසලට මුලින් ම ගියේ 2009 වසරේ විශ්වවිද්‍යාල ශිෂ්‍යයෙකු ලෙස පුහුණුවක් ලබන්නයි. මගේ දෙමාපියන්, මිතුරන් සහ මට ඉගැන්වූ ගුරුවරුන් නැත්නම් මට කවදාවත් ගුරුවරියක විදිහට මේ තරම් දුරක් එන්න බැහැ. මට උගන්වපු සියලු ගුරුවරුන් බලපෑවා මගේ ගුරු වෘත්තියට. අධ්‍යාපනයට සහ ගුරුවරුන්ට ගරු කිරීමත් එහි ඇති වටිනාකම පෙන්වා දීමත් ගැන මම මගේ දෙමාපියන්ට ස්තුතිවන්ත වෙනවා.  ගුරු වෘත්තිය කියන්නේ, ඉතා ම විශිෂ්ට වෘත්තියක්. ඒ වගේ ම එය බලවත් වෘත්තියක්. ඇතැම් වෙලාවට අපේ රැකවරණය යටතේ ඉන්න ශිෂ්‍ය ශිෂ්‍යාවන් කෙරෙහි කැප වුණා ම අපේ අවශ්‍යතා පවා අමතක වෙන්න පුළුවන්. ඒ නිසා ගුරුවරු වෘත්තිය හරියට කරන ගමන් තමන් ගැනත් හිතන්න ඕන.  ශිෂ්‍ය ශිෂ්‍යාවන් ගැන පෞද්ගලික මට්ටමින් පන්ති කාමරය තුළ වගේ ම ඉන් පිටතදීත් සොයා බලන්න ඕන. ඒකෙන් අපිට පුළුවන් ඔවුන් කවුද කියලා හඳුනගෙන ඔවුන්ගේ අවශ්‍යතා වටහාගෙන අධ්‍යාපනය ලබා දෙන්න. සාර්ථක ශිෂ්‍යයෙකු නම් ඔහු හෝ ඇය සතුටින් ඉගෙන ගන්න ඕන. නිව් සවුත් වේල්ස්හි අධ්‍යාපන දෙපාර්තමේන්තුවේ දීර්ඝ කාලීන සැලසුම වන්නේ, \"සෑම ශිෂ්‍යයෙකු ම හඳුනාගැනීම, වටිනාකමක් ලබා දීම සහ ඔවුන්ට රැකවරණය සැලසීම\" කියන දෙයයි. ශිෂ්‍ය ශිෂ්‍යාවන් සමග එක්ව ක්‍රියා කිරීම ප්‍රධාන ම කාරණයයි. මම විශ්වාස කරන්නේ, සිසුන්ගේ අපේක්ෂා අනුව ඔවුන්ට ළඟා කර ගන්න පුළුවන් ඉලක්ක ලබා දීමත්, ඉගෙන ගැනීම විනෝදයක් බව ඔවුන්ට තහවුරු කිරීමත් අතිශය වැදගත් කියලායි.   කොහෙත් ම නෑ. ඒ ක්‍රමය මම ඔස්ට්‍රේලියාව තුළ කවදාවත් දැක නැහැ. මගේ අත්දැකීම් අනුව, විනය කියන දේ ඇති වෙන්නේ, ශිෂ්‍යයින් ඉලක්ක වෙත නැඹුරු කිරීම සහ එක් එක් ශිෂ්‍යයාට පෞද්ගලික අවධානයක් යොමු කරමින් ඔවුන් සමග වැඩ කිරීම හරහායි. ඇතැම් ශිෂ්‍යයින් නුසුදුසු ආකාරයට හැසිරෙනවා නම් ඔවුන් එසේ කරන්නේ ඇයි කියන එක වටහා ගන්න ඕන. ඔවුන්ට ඒ බාධකවලට මුහුණ දීලා ඒවා ජයගෙන ඉදිරියට යන්න උදව් කරන්න ඕන.   ඔස්ට්‍රේලියාවේ නවෝත්පාදනය ඉලක්ක කර ගත් විශිෂ්ට පාසල් පද්ධතියක් තියෙනවා. ඒත් සෑම ශිෂ්‍යයෙකු ම එක වගේ සාර්ථක වෙන විදිහට සියලු බාධක ඉවත් කරන්න ක්‍රියා කළ යුතුයි. මෙහෙ ගුරු වෘත්තියට ලැබෙන ගෞරවය සහ තත්ත්වය ඉහළයි. අලුතෙන් සේවයට එක් වන ගුරුවරුන් සිය දක්ෂතා සහ දැනුම වර්ධනය කර ගන්න වෘත්තීය අධ්‍යාපනයක් ලබා ගත යුතුයි. තවදුරටත් පර්යේෂණ කරමින් ඒවා ප්‍රායෝගිකව භාවිත කිරීමෙන් ඔස්ට්‍රේලියානු සිසුන්ට හොඳ ම අවස්ථා ළඟා කර දිය හැකියි.   මම ඉතා කුඩා කාලයේදී ම ශ්‍රී ලංකාවෙන් පැමිණි නිසා ශ්‍රී ලංකාවේ අධ්‍යාපන ක්‍රමය ගැන අවබෝධයක් නැහැ. ඒත්, ලෝකයේ හොඳ ම ගුරුවරුන් 10 දෙනා අතරට තේරීමෙන් මම ලැබූ අවස්ථාව සහ පිළිගැනීම නිසා මට අනාගතයේදී ශ්‍රී ලංකාවේ අධ්‍යාපන ක්‍රමයේ යම් වෙනසක් කරන්න හැකි වේවි. මම ඒ සඳහා අවධානය යොමු කරනවා.  මම ලෝකයේ හොඳ ම ගුරුවරුන් 10 දෙනා අතරට තේරීමෙන් පසුව ශ්‍රී ලංකාවේ වගේ ම ශ්‍රී ලංකාවෙන් පිට සිටින ශ්‍රී ලාංකිකයින් දැක්වූ ප්‍රතිචාර නිහතමානීව සතුටින් භාර ගන්නවා. ඔබ දුන් සහයෝගයට සහ සුබ පැතුම්වලට ගොඩක් ස්තුතියි. මම ඉපදුණ රටේ පුරවැසියන් වගේ ම ශ්‍රී ලාංකික උරුමයක් සහිත ශ්‍රී ලාංකිකයින් මට දක්වන සහයෝගය ගැන මම ගෞරවයෙන් සලකනවා. මගේ ශ්‍රී ලාංකික උරුමය මට ඉතාමත් වැදගත්. ඒ වගේ ම මට සහයෝගය දක්වන ශ්‍රී ලාංකිකයින් ගැන මම ආඩම්බර වෙනවා. ඒක හරි ම සංවේදීයි. මට ඒක ලොකු සතුටක්. මට ඔබට කොයිතරම් ස්තුති කළත් මදි. මම බලාපොරොත්තු වෙනවා තව තවත් ඔබව ආඩම්බරයට පත් කරන්න. තවත් කියවන්න. "}, {"headline": "ශ්‍රී ලංකාවේ මුස්ලිම් ළමා විවාහ: 'වයස 16 කරමු' - ජමියතුල් උලමා සභාව; '18 ට අඩු වෙනසක් එපා' - ක්‍රියාකාරිනියෝ", "date": null, "news": "දෙමාපියන්ගේ බලපෑම් හමුවේ බාල වියේ බලහත්කාර විවාහයකට ගොදුරුව, සැමියාගේ වධ බන්ධන හමුවේ දරු ගැබ ද අහිමි වූ ශ්‍රී ලංකාවේ මුස්ලිම් දැරිය, ෂෆා (ඇයගේ සැබෑ නම නොවේ), ගැන ඇතැම්විට ඔබට මතක ඇති.  තමන් තරුණයෙකුට පෙම් බැඳි බව අනාවරණය වූ මොහොතේ දෙමාපියන් විසින් ඥාතියෙකුගේ නිවසට යවනු ලැබූ අවස්ථාවේ එම නිවසට පැමිණි තරුණයෙකු සමග විවාහවන මෙන් ඒ ඥාතීන් මෙන්ම දෙමාපියන් ද බල කළ ආකාරය අදින් වසරකට පමණ ඉහතදී  .  ඇය එයට එරෙහි වූ නමුත් ඔවුහු ඇය බලහත්කාරයෙන් විවාහ කර දුන්හ.  එහෙත්   ස්වාමිපුරුෂයා ඇයට දිගින් දිගටම පහරදෙමින් වධ බන්ධනවලට ලක්වීම හේතුවෙනි.  \"එයාගේ තාත්තත් මට එක එක දේවල් කිවුව. මම ගැබ් ගත්ත වෙලාවේ, ඒ එයාගේ දරුවා නෙවෙයි කියල මහත්තය කිවුව. දරුවා ගබ්සා කරන්න කියල එයා බල කළා. ඊට පස්සේ මාව උස්සල පොළවේ ගැහුව.\" එහි ප්‍රතිඵලයක් ලෙසින් ඇයට කුසේ සිටි දරුවාත් අහිමි වූ නමුත්, ස්වාමි පුරුෂයාගෙන් දික්කසාද වීමට ඇය දැරූ ප්‍රයත්නය සාර්ථක නොවූයේ ස්වාමි පුරුෂයා වෙත යන මෙන් පොලිසිය සහ ප්‍රදේශයේ පල්ලිය ද ඇයට උපදෙස් දීම හේතුවෙනි.  බීබීසී සිංහල සේවය ඇය පිළිබඳ අනුවේදනීය පුවත අනාවරණය කිරීමෙන් පසුවත්, එවක දෙමාපියන් සමග ගත කළ ෂෆාට සැමියාගෙන් සැර පරුෂ දුරකථන ඇමතුම් ලැබෙන්නට විය.  එහෙත් ඉන් ටික කලෙකට පසුව ස්වාමි පුරුෂයා දික්කසාදයට අනුමැතිය පළ කළේය.  බලහත්කාර වේදනාබර අත්දැකීමෙන් මිදෙන්නට ෂෆා එසේ සමත් වූ නමුත් ශ්‍රී ලංකාවේ තවත් බොහෝ මුස්ලිම් දැරියෝ ඒ හා සමාන අත්දැකීම්වලට මුහුණදෙමින් සිටිති.  මුස්ලිම් සමාජය තුළ තාඩන පීඩනවලට ලක්වූ ඇය ඇතුළු ඇතැම් මුස්ලිම් කාන්තාවන්ට මානසික උපදේශන සහ නීති ආධාර ඇතුළු සහන සපයන ප්‍රදේශයේ සමාජ සේවා ආයතනයේ අධිපතිනිය පවසන අන්දමට ෂෆා වැනි ළමා විවාහවලට ගොදුරු වූ දැරියන් සියයකට වැඩි පිරිසක් මේ වනවිටත් ඔවුන්ගේ ආයතනයේ පිහිට පතමින් සිටිති.  විශේෂයෙන්ම කාන්තාවන් විවාහ කරවීමේ අවම වයස අවුරුදු 18 බව නියම කරමින් ශ්‍රී ලංකාවේ මුස්ලිම් විවාහ සහ දිකක්සාද නීතිය   සංශෝධනය කිරීමේ අවශ්‍යතාව එම ආයතනයේ අධිපතිනිය ඇතුළු මුස්ලිම් ක්‍රියාකාරිනියන් අවධාරණය කරන්නේ එබැවිනි.  කෙසේ වුවත් සමස්ත ලංකා ජමියතුල් උලමා සහ තව්හීද් ජමාආත් යන සංවිධාන එම යෝජනාවට දැඩි විරෝධය පළ කරති.  මුස්ලිම් කාන්තාවන්ගේ ඉල්ලීම් හමුවේ පත්කරන ලද විශ්‍රාමික ශ්‍රේෂ්ඨාධිකරණ විනිසුරු සලීම් මර්සූෆ්ගේ   ප්‍රධානත්වයෙන් යුත් කමිටුව වසර නවයකට පසුව මේ වසරේ මුලදී   අධිකරණ ඇමතිනී තලතා අතුකෝරල වෙත භාර දුන්නේය.  එහෙත් එම වාර්තාව ගැන කමිටුවේ ඒකමතික සම්මුතියක් නොවීය.  කොටස් දෙකකින් යුතුව භාර දෙන ලද වාර්තාවේ එක් කොටසක්   යුතුව භාර දෙනු ලැබූ අතර, තවත් කොටසක් ජනාධිපති නීතිඥ ෆයිස් මුස්තාෆා,   ජනාධිපති නීතිඥ ෂිබ්ලි අසීස්   හිටපු නීතිපති සහ ව්‍යවස්ථා සභාවේ සාමාජික) සහ සමස්ත ලංකා   යුතුව භාරදෙනු ලැබ තිබේ.  සලීම් මර්සූෆ් වාර්තාවේ දැක්වෙන සංඛ්‍යාලේඛනවලට අනුව ශ්‍රී ලංකාවේ වයස අවුරුදු 18 ට අඩු මුස්ලිම් විවාහ බහුල වශයෙන්ම සිදුවන්නේ නැගෙනහිර පළාතේය.  එම වාර්තාවේ දැක්වෙන සංඛ්‍යාලේඛන ප්‍රකාර 2014- 2016 කාලය තුළ නැගෙනහිර පළාතේ විවාහ (වයස අවුරුදු 18ට අඩු) 2100ට වැඩි ප්‍රමාණයක් ලියාපදිංචි කර තිබේ. එය වසරින් වසර ක්‍රම ක්‍රමයෙන් වැඩි වී ඇති බව ද එම සංඛ්‍යාලේඛනවල දැක්වේ. (පහත දැක්වෙන වගුව බලන්න) නැගෙනහිර පළාතෙන් පසුව එවැනි විවාහ වැඩි වශයෙන් වාර්තා වී තිබෙන්නේ බස්නාහිර පළාතෙනි.  එවැනි ලියාපදිංචි කරන ලද විවාහ හැරුණු විට බොහෝ විවාහ ලියාපදිංචි නොකිරීම හේතුවෙන් සැබෑ සංඛ්‍යාලේඛන සොයාගැනීම ඉතා දුෂ්කර බව විනිසුරු මර්සූෆ් පසුගිය වසරේ මා සමග පැවසීය.  විශ්‍රාමික ශ්‍රේෂ්ඨාධිකරණ විනිසුරු සලීම් මර්සූෆ් ඇතුළු පිරිස ඉදිරිපත් කළ නිර්දේශ අතර: සලීම් මර්සූෆ් වාර්තාව සම්පූර්ණයෙන් ම ක්‍රියාත්මක කළ යුතු බව මුස්ලිම් විවාහ නීතිය සංශෝධනය කළ යුතු බවට හඬ නගන මුස්ලිම් ක්‍රියාකාරිනියන්ගේ ඉල්ලීම වී තිබේ.  \"අපි කියන්නේ මුස්ලිම් විවාහ පනත සංශෝධනය කරන කොට මර්සූෆ් විනිශ්චයකාරතුමාගේ නිර්දේශ අවම සංශෝධන හැටියට සැලකිය යුතුයි කියල, ඒකෙන් පහළට යන්න බෑ කියල. ඒක ආරම්භය විය යුතුයි,\" යනුවෙන් එසේ හඬ නගන එක් නීතිවේදිනියක වන සබ්‍රා සහීඩ්   මා සමග කියා සිටියාය.  ඉහත කී නිර්දේශ ඉදිරිපත් කිරීම සඳහා ද දශකයකට ආසන්න කාලයක් ගත වූ බැවින් තවදුරටත් සාකච්ඡා පවත්වමින් සංශෝධන ක්‍රියාවට නැගීම ප්‍රමාද කළ යුතු නැති බව ඇය අවධාරණය කරන්නීය.  \"මොකද සමහරු දෙපාර්ශ්වය අතර එකඟත්වයක් ගැන කතා කරනවා. ඒත් මුස්ලිම් සමාජය ආපස්සට ගෙනයන්න උත්සාහ කරන පිරිස් එක්ක තවත් සාකච්ඡා අවශ්‍ය නෑ. ව්‍යවස්ථාවේ විධිවිධාන සහ රටේ ජාත්‍යන්තර වගකීම් වගේම මුස්ලිම් කාන්තාවන් සහ දැරියන් මුහුණදෙන තත්වයත් සලකා බලල මර්සූෆ් විනිශ්චයකාරතුමාගේ නිර්දේශ පදනම් කරගෙන ඊටත් වඩා ඉදිරියට ගිය පුළුල් සංශෝධන කළ යුතුයි කියලයි අපි කියන්නේ.\"  විශේෂයෙන්ම විවාහ කරදීමේ අවම වයස අවුරුදු 18 විය යුතුය යන්නට කිසිදු ව්‍යතිරේකයක් නොතිබිය යුතු බව ද නීතිවේදිනී සබ්‍රා සහීඩ් අවධාරණය කරන්නීය.  \"රටේ සාමාන්‍ය නීතියට අනුකූලව අවුරුදු 18 කියන සීමාව ඇතිකරනවා මිසක් ඒකෙ කිසිම වෙනසක් තියෙන්න බෑ.\" දශකයකට ආසන්න කාලයකට පසුව සලීම් මර්සූෆ් කමිටුව ඉදිරිපත් කළ නිර්දේශ ප්‍රමාදයකින් තොරව ක්‍රියාවට නැගීම දැන් අධිකරණ ඇමතිවරියගේ වගකීම බව මානව හිමිකම් නීතිවේදිනී එර්මීසා ටීගල්   බීබීසී සිංහල සේවය සමග කියා සිටියාය.  ශ්‍රී ලංකාවේ මුස්ලිම් කාන්තාවන් වෙනුවෙන් යුක්තිය ඉටුකිරීම රාජ්‍යයේ වගකීම බව පෙන්වාදුන් නීතිවේදිනී එර්මීසා ටීගල්, රාජ්‍යය එම වගකීම මුස්ලිම් පුරුෂයන්ට භාර නොකළ යුතු බව ද අවධාරණය කළාය.  2007න් පසුව ළමා විවාහ කෙතරම් ප්‍රමාණයක් සිදු වී තිබෙන්නේ ද යන්න පිළිබඳව ඇය ඇතුළු මුස්ලිම් ක්‍රියාකාරීන් තොරතුරු පනත යොදාගෙන කරන ලද ඉල්ලීමක් සලකා බලමින් සිටින බව විවාහ ලියාපදිංචි කිරීමේ දෙපාර්තමේන්තුව ඔවුන්ට දැනුම් දී තිබේ.  කෙසේ වුවත් සමස්ත ලංකා ජමියතුල් උලමා සභාව විශ්‍රාමික ශ්‍රේෂ්ඨාධිකරණ විනිසුරු සලීම් මර්සූෆ් ඇතුළු පිරිස ඉදිරිපත් කළ නිර්දේශවලට දැඩි විරෝධය පළ කරයි.  විශේෂයෙන් ම එම කණ්ඩායමේ සියලුම දෙනා මුස්ලිම් ජනතාව නියෝජනය නොකරන බව බීබීසී සිංහල සේවය සමග විශේෂ සාකච්ඡාවකට එක්වෙමින් සඳහන් කළ ජමියතුල් ඉලමා මාධ්‍ය සම්බන්ධීකාරක ෆාසිල් ෆාරුක් ෂෙයික්වරයා  , ඔවුන් ඉදිරිපත් කළ බොහෝ නිර්දේශවලට තමන්ට එකඟවිය නොහැකි බව අවධාරණය කළේය.  වත්මන් ක්වාසි අධිකරණ ක්‍රමය ක්‍රියාත්මක වීමේදී පවතින පරිපාලන දුර්වලතා නිරාකරණය කිරීම විනා ශ්‍රී ලංකාවේ මුස්ලිම් විවාහ නීතියේ ප්‍රබල සංශෝධනයක් අවශ්‍ය නොවන බව කියා සිටි ඔහු, එමෙන්ම දැරියක විවාහ කිරීමේ අවම වයස අවුරුදු 16 දක්වා වැඩි කිරීමට සිය සංවිධානය යෝජනා කර තිබෙන බවත් සඳහන් කළේය.   අවම වයස 16 දක්වා වැඩිකිරීමට එකඟ නම් එය 18 දක්වා වැඩි කිරීමට විරුද්ධ මන්දැයි මා විමසූ අවස්ථාවේ ෆාසිල් ෆාරුක් ෂෙයික්වරයා කියා සිටියේ ඉස්ලාම් ධර්මයේ සහ නබි තුමාගේ මග පෙන්වීම් අනුව යමින් අවුරුදු 12 සහ 18 අතර වයසකට තමන් එකඟත්වය පළ කළ බවය.  \"අපේ ධර්මයත් අපි රැකගෙන, සමාජයත් රැකගෙන යන්න තමා මේ වගේ දෙයක් කරලා තියෙන්නේ.\" මුස්ලිම් කාන්තාවන් ඉල්ලා සිටින පරිදි (සහ සලීම් මර්සූෆ් නිර්දේශ ප්‍රකාර) මුස්ලිම් කාන්තාවන් ක්වාසි අධිකරණ විනිසුරුවන් ලෙසින් පත්කිරීම ඉස්ලාම් ධර්මයට අනුකූල නොවන බව පවසන සමස්ත ලංකා ජමියතුල් උලමා සංවිධානය, ඒ වෙනුවට ක්වාසි අධිකරණ සඳහා ජූරි සභාවේ බහුතරය කාන්තාවන් පත්කරන මෙන් යෝජනා කරයි.  එහෙත් මැලේසියාව වැනි රටවල කාන්තාවන් ක්වාසි අධිකරණවල විනිසුරුවරියන් ලෙසින් සේවය කරන්නේ නොවේදැයි බීබීසී සිංහල සේවය පෙන්වා දුන් විට ඔහු කියා සිටියේ මැලේසියාව ඉස්ලාම් ධර්මය නිසි පරිදි අනුගමනය කරන්නේ දැයි තමන් නොදන්නා බවය.  \"අනික තමයි අපේ රටේ මුස්ලිම් ප්‍රජාව පිටරටවල්වලින් ධර්මය ලංකාවට ගෙන්නන්නේ නෑ. මොකද අපි අවුරුදු දහස් ගණන් මේ රටේ ජීවත්වෙලා තියෙනව. කාටත් කරදරයක් නැතුව, එකමුතුව,\" ඔහු පැවසීය.  කෙසේ වුවත් වයස අවුරුදු 16 යනු බාල වියේ දැරියක් බව අවධාරණය කරන මුස්ලිම් ක්‍රියාකාරිනියෝ, එවැනි බාල වියේ දැරියන්ට අවශ්‍ය කරන්නේ අධ්‍යාපනය විනා විවාහය නොවන බව පෙන්වා දෙති.   එමෙන්ම විවාහයක් අනිවාර්යයෙන්ම ලියාපදිංචි කළ යුතු බවට තමන් ඉදිරිපත් කරන යෝජනාවට ද ජමියතුල් උලමා සභාව විරෝධය පළකරන බව ද ඔවුහු පවසති.  මුස්ලිම් ළමා විවාහ සහ මුස්ලිම් පුද්ගල නීතිය.....\n\nමානව හිමිකම් නීතිවේදිනී එර්මීසා ටෙගල්.බීබීසී සිංහල ෆේස්බුක් අඩවිය Facebook හි BBC News සිංහල කළ  වෙනි පළකිරීමේ අවසානය ළමා විවාහ සම්ප්‍රදායට එරෙහිව හඬ නගා එය නිමා කිරීම පිණිස මුස්ලිම් ජනතාව ඉදිරිපත් විය යුතු බව ඇමෙරිකා එක්සත් ජනපදයේ වාසය කරන ශ්‍රී ලාංකික නීතිවේදිනියක වන සොරායා ඩීන්  \"ඉස්ලාමීයවාදීන් හැමදාම මාව පුදුමයට පත්කරනවා.\" ජමියතුල් උලමා සංවිධානය ගැන සඳහන් ට්විටර් පණිවුඩයකට ප්‍රතිචාරය පළකරමින් සොරායා ඩීන් පවසන්නේ ළමා විවාහ සහ ලිංගික පහස ලැබීම සඳහා දැරියන් පුහුණු කරනු වෙනුවට ශ්‍රී ලංකාවේ මුස්ලිම් පුරුෂයන් සිය දැරියන් අනාගත මුස්ලිම් නායිකාවන් බවට පත්කිරීම පිණිස පුහුණු කළ යුතු බවය.  මේ අතර ෂෆා සිය වේදනාබර අත්දැකීම අමතක කොට දැන් පරිගණක පාඨමාලාවක් හදාරමින් සිටින්නේ මීට වසර පමණ පෙරාතුව සමුගත් මොහොතේ මා සමග පැවසූ වදන් සාක්ෂාත් කරගැනීමේ බලාපොරොත්තුවෙනි.  නිරන්තරයෙන් එල්ලවන තාඩන පීඩන සහ නින්දා අපහාස නොතකා සිය උසස් අධ්‍යාපනය නිමා කොට නීතිඥවරියක බවට පත් වී තමන් වැනිම අතවරවලට ගොදුරු වූ දැරියන්ට උපකාර කිරීමය, ඒ.  ඒ අධිෂ්ඨානයෙන් දැන් ඇය දෙමාපිය සෙවනේ සිය අධ්‍යාපන කටයුතුවල නිරතව සිටින්නීය. "}, {"headline": "අතුරලියේ රතන හිමිගේ උපවාසය, හිස්බුල්ලා සහ මුස්ලිම් ඇමතිවරු", "date": "2019 ජුනි 4", "news": "පසුගිය පාස්කු ඉරු දින ප්‍රහාරයෙන් එල්ල වූ මරාගෙන මැරෙන ප්‍රහාරවලින් අනතුරුව ශ්‍රී ලංකාවේ දේශපාලනය තුළ වරින් වර විවිධ ආන්දෝලන මතුවෙමින් තිබේ.   250කට අධික පිරිසක් මරා දමමින් 500කට අධික පිරිසක් තුවාල ලැබූ එම ප්‍රහාරයට ජාතික තවුහීද් ජමාත් නම් අන්තවාදී සංවිධානය සම්බන්ධ බව ආරක්ෂක අංශ පවසති. මේ අතර ජාතික තවුහීද් ජමාත් සංවිධානය සමග සම්බන්ධතා පැවැත් වූ බවටත් අන්තවාදයට සහය දක්වන බවටත් රජයේ මුස්ලිම් දේශපාලකයන් කිහිප දෙනෙකුට චෝදනා එල්ල විණි. හිටපු අමාත්‍ය රිෂාඩ් බදියුද්දීන්, බස්නාහිර පළාතේ හිටපු ආණ්ඩුකාර අසාත් සාලි සහ සහ නැගෙනහිර පළාතේ හිටපු ආණ්ඩුකාර එම් එල් ඒ එම් හිස්බුල්ලා ඒ අතර විය. විශේෂයෙන් ම ප්‍රහාරය සිදුවූ දිනට පසු දින එනම් අප්‍රේල් 22 දින රාත්‍රියේ නැගෙනහිර පළාතේ ආණ්ඩුකාර එම් එල් ඒ එම් හිස්බුල්ලා පොලිස් ඇඳිරි නීතිය පවතින අවස්ථාවේ පාසිකුඩා ප්‍රදේශයේ හෝටලයකදී සෞදි අරාබි ජාතිකයින් තිදෙනෙකු හමුවන අවස්ථාවක බව පැවසෙන සීසීටීවී වීඩියෝ පටයක් ද සමාජ මාධ්‍ය හරහා මේ දිනවල සංසරණය වේ. තත්ත්වය මෙසේ තිබියදී, පාර්ලිමේන්තු මන්ත්‍රී අතුරලියේ රතන හිමි පසුගිය මැයි 31 වන දා මහ නුවර දළදා මාලිගාව අභියස උපවාසයක් ඇරඹීය. අමාත්‍ය රිෂාඩ් බදියුද්දීන්, බස්නාහිර පළාතේ ආණ්ඩුකාර අසාත් සාලි සහ සහ නැගෙනහිර පළාතේ ආණ්ඩුකාර එම් එල් ඒ එම් හිස්බුල්ලා ඉල්ලා අස්විය යුතු බව උන්වහන්සේගේ ප්‍රධාන ඉල්ලීම විය. රතන හිමිගේ උපවාසයට විවිධ පාර්ශවවල සහයෝගය ද ලැබිණි. පසුගිය දා ජනාධිපති සමාව යටතේ සිර දඬුවමින් නිදහස් කරන ලද ගලගොඩඅත්තේ ඥානසාර හිමි උපවාසය පැවැත්වෙන ස්ථානයට පැමිණ සඳුදා (ජුනි 03) දහවල් 12 වන විට මේ ප්‍රශ්නය විසඳිය යුතු බව කීහ. ඉන්පසු සඳුදා (ජුනි 03) බස්නාහිර පළාතේ ආණ්ඩුකාර අසාත් සාලි සහ සහ නැගෙනහිර පළාතේ ආණ්ඩුකාර එම් එල් ඒ එම් හිස්බුල්ලා තම ඉල්ලා අස්වීමේ ලිපි ජනාධිපතිවරයාට භාර දුන් බව ජනාධිපති මාධ්‍ය අංශය නිවේදනය කළේය. ජනාධිපතිවරයාගේ එම තීරණය, මධ්‍යම පළාතේ ආණ්ඩුකාර මෛත්‍රී ගුණරත්න තමාට දැනුම් දුන් බව තම උපවාසය නිමා කළ පසු රතන හිමි පැවසූහ.  අනතුරුව සඳුදා දහවල් පැවති ප්‍රවෘත්ති සාකච්ඡාවකදී අමාත්‍ය රිෂාඩ් බදියුද්දීන් ඇතුළු අනෙක් මුස්ලිම් ජාතික ඇමතිවරු ද සිය තනතුරුවලින් ඉල්ලා අස් වන බව නිවේදනය කළහ.  ශ්‍රී ලංකාව බහු වාර්ගික සහ බහු ආගමික රටක් බවට සහ එසේ නොවන බවට විවිධ මත ඉදිරිපත් වෙමින් පවතින අතර 1948 දී  බ්‍රිතාන්‍ය අධිරාජ්‍යවාදීන්ගෙන් නිදහස ලැබීමෙන් අනතුරුව සම්පාදනය කෙරෙන තුන් වන ආණ්ඩුක්‍රම ව්‍යවස්ථාවටත් අත ගසා ඇතත් එම කාරණය සම්බන්ධයෙන් ජාතික මට්ටමින් තවමත් එකඟතාවක් ඇති වී නොමැත. මේ අතර නිවේදනයක් නිකුත් කරමින් ලංකා වාණිජ මණ්ඩලය පවසන්නේ සිදුවෙමින් පවතින සිදුවීම් නිසා රට තුළ නීතිය සහ සාමයට බලපෑම් ඇති වෙතැයි තමන් සිතන බවය.  ලංකා වාණිජ මණ්ඩලය පවසන්නේ සමහර පාර්ශවයන්ගේ ක්‍රියා දෙස බැලීමේදී තමන්ට එය හැඟෙන බවය.   ත්‍රස්තවාදී ක්‍රියා සම්බන්ධයෙන් චෝදනා එල්ල වී ඇති පාර්ශව සම්බන්ධයෙන් පරීක්ෂණ පවත්වා නීතිය ක්‍රියාත්මක කර සැකය දුරලීම සිදුවිය යුතු බව ද ඔවුහු පවසති.  මෙහි අන්තර්ගතය නැත ෆේස්බුක් පණිවුඩයක් නිකුත් කරමින් ලේඛක තිඹිරියාගම බණ්ඩාර පවසන්නේ, වර්තමානයේ සිදුවන ක්‍රියා දේශපාලනමය වශයෙන් නුසුදුසු බවය.   \"එදා සිරිල් මැතිව්ලා ද්‍රවිඩ එක්සත් විමුක්ති පෙරමුණේ මන්ත්‍රීවරුන්ට කොටි ලේබල් ගහල පාර්ලිමේන්තුවෙන් එලවලා දැම්මා. විපක්ෂ නායක අමිර්තලිංගම් ඇතුළු 16ක් එළියට ගියා. ඒ මන්ත්‍රීවරුන්ගෙන් සමහරු පස්සෙ කොටින්ගෙන් වෙඩි කාලා මැරුණා. සන්දර්භ දෙකක් වුවත් මෙදා සිද්ධ වෙන දේ එදා දේට සමහර කරුණු අතින්‍ සමානයි. ප්‍රජාතතන්ත්‍රවාදී ව්‍යුහයෙන් මහජන නියෝජිතයන් ඇද දැමීම භයානකයි,\" යනුවෙන් ඔහු සඳහන් කර තිබිණි.  \"උපවාසෙ ගැන නම් කතා කරල වැඩක් නෑ. ජාතිය වඳ කිරීමේ භීතිකාව දේශපාලන තුරුම්පුවක්...\" මේ අතර සමන් නන්දලාල් පවසන්නේ, \"කබිර් හෂීම් වැනි සෘජුව ම පවතින දේශපාලන පක්ෂයකින් එන අයත්, ජාතීවාදි දේශපාලන පක්ෂයකින් ඇවිල්ලා කේවල් කරන අයත් අතර වෙනසක් තිබෙනවා. මෙවුන් එහාට පනිනවා, ආයි මෙහාට පනිනවා. තමන්ගේ පැවැත්ම සඳහා ජාතිය උපයෝගී කර ගන්නවා,\" යනුවෙනි.  පවතින තත්ත්වය පිළිබඳව බීබීසී සිංහල සේවය කළ විමසීමකදී දඹර අමිල හිමියන් පැවසුවේ අනාගත දේශපාලන අරමුණු ඉලක්ක කර ගනිමින් ඇතැමුන් මුස්ලිම් සමාජය කෙරෙහි වෛරයක් පැතිරවීමේ උත්සහයක නිරත වන බවය. පරාජිත දේශපාලකයන් පිරිසක් මේ පිටුපස සිටින බවට ද උන්වහන්සේ චෝදනා කරති. \"මැතිවරණවලදී ජනතාව අතරින් ගිලිහී ගිය මෙම පිරිස් තම ජනප්‍රියත්වය තහවුරු කර ගැනීමට දරන උත්සහයක් ලෙස මෙම විරෝධතා හඳුන්වන්න පුළුවන්,\" අමිල හිමි පැවසීය.  \"මුස්ලිම් නායකයින්ට එරෙහිව විරෝධතා දියත් කිරීම තුළින් ත්‍රස්තවාදය සහ අන්තවාදය පිටු දැකීමේ අරමුණ සාක්ෂාත් කර ගන්න බැහැ.\" රටේ නීතිය හා සාමය අමාත්‍යවරයා වන්නේ ජනාධිපති මෛත්‍රීපාල සිරිසේන බැවින්, ඔහුට ඉල්ලා අස්වන ලෙස ඉල්ලා රතන හිමියන් උපවාස කරනු ඇත්දැයි මේ අතර තවත් අය විමසති.  \"මෙච්චර පොලිටිකල් ඩ්‍රාමා තියෙන රටක් ලෝකෙ වෙන කොහෙවත් නෑ. වෙන රටවල්වල ආණ්ඩු රට පාලනය කරනව. මෙහේ ආණ්ඩු ඩ්‍රාමා අහ් සොරි සෝප් ඔපෙරා පෙන්නනව\" යනුවෙන් නදී වාසලමුදලිආරච්චිගේ ෆේස්බූක් සටහනක් මගින් පවසන්නීය. ශ්‍රී ලංකාව තුළ මීට පෙර කිහිපවරක් මුස්ලිම් විරෝධී කෝලාහල සිදුව තිබේ. මිනුවන්ගොඩ: 2019 මැයි 13  ඉන් ආසන්න ම සිදුවීම වූයේ පසුගිය මැයි මස 13 වන දාය. ඒ පාස්කු ඉරු දින ප්‍රහාරයට එරෙහිව යැයි පවසමින් ගම්පහ, මිනුවන්ගොඩ ප්‍රදේශයේ මුස්ලිම් ජාතිකයින් සතු දේපළ විනාශ කිරීමය. එහිදී එක් මුස්ලිම් ජාතිකයෙකු මරණයට පත්විය. එම ප්‍රහාර සඳහා පිටින් පැමිණි කණ්ඩායම් සහභාගී වී ඇති බවට චෝදනා එල්ල වේ.  මහ මාර්ගයේ ඇති වූ පුද්ගලික ගැටුමක් මෙහිදී සිංහල - මුස්ලිම් ගැටුමක් බවට වර්ධනය විය. ඉන් පුද්ගලයින් දෙදෙනෙකු මරණයට පත් වූ අතර දිගන සහ තෙල්දෙණිය ප්‍රදේශයේ නිවාස සහ ව්‍යාපාරික ස්ථාන රාශියක් ඉන් විනාශයට පත්විය. අලුත්ගමින් අරම්භ වී බේරුවල සහ දර්ගා ටවුන් වැනි ස්ථාන කීපයක දින කීපයක් සිංහල-මුස්ලිම් ගැටුම් පැතිර ගියේය. ඉන්  සිව් දෙනකු ජීවිතක්ෂයට පත් වූ අතර තවත් විස්සකට ආසන්න පිරිසක් තුවාල ලද බවට වාර්තා විණි. උන්හිටිතැන් අහිමි වූ සංඛ්‍යාව දහසකට අධික විය. ශ්‍රී ලංකාවේ මුස්ලිම් ප්‍රජාව බලයේ සිටි රාජපක්ෂ ආණ්ඩුවෙන් ඈත්ව විපක්ෂය කරා ඇදී යෑමෙන් ආණ්ඩු වෙනසකට පවා එය හේතු වීම මගින් අලුත්ගම ගැටුම දේශපාලන වශයෙන් තීරණාත්මක කඩඉමක් වූ බව දේශපාලන විශ්ලේෂකයෝ පෙන්වා දෙති.  "}, {"headline": "මව වළ දැමූ බිලිඳෙකු බේරා ගත් බල්ලෙක්", "date": "2019 මැයි 21", "news": "මව විසින් පණ පිටින් වළ දමන ලද බිලිඳෙක් බල්ලෙකු විසින් බේරා ගනු ලැබීමේ සංවේදී පුවතක් තායිලන්තයෙන් වාර්තා වෙයි. සිය දරු ප්‍රසූතිය දෙමව්පියන්ගෙන් වසන් කිරීමේ අදහසින් එම බිලිඳාගේ මව සිය දරුවා පණ පිටින් වළ දමා ඇති බව උතුරු තායිලන්තයෙන් ලැබෙන එම වාර්තාවේ දැක්වෙයි. බිලිඳා අත්හැර දැමූ මවගේ වයස අවුරුදු පහළොවකි. සිද්ධිය සම්බන්ධයෙන් ලැබෙන වැඩිදුර තොරතුරු අනුව, බිලිඳා වළ දමා තිබුණ ස්ථානය එය සිදු වූ 'බෑන් නොන්ග් කාම්'   නම් උතුරු තායිලන්ත ගම්මානයේ වැසියකුගේ  ඇස ගැටී තිබෙන්නේ බල්ලෙකුගේ හැසිරීමෙනි. \"පින්ග් පොන්\" (බල්ලාගේ නම) බුරමින් පොළොව පහුරු ගාමින් හිටියා\" එම බල්ලාගේ අයිතිකරු වන ඌසා නිසයිකා   පවසයි.  \"බල්ලාගේ හැසිරීම අනුව එම ස්ථානය පරීක්ෂා කිරීමේදී පොළොවෙන් මතුපිට එසවී තිබුණ බිළිඳු දෙපා මම දැක්කා,\" ඌසා නිසයිකා වැඩිදුරටත් සඳහන් කළේය. එම සිද්ධිය සැලවීමත් වීමත් සමග 'බෑන් නොන්ග් කාම්'   ගම්වැසියන් පිරිසක් විසින් ගොඩගන්නා ලද බිළිඳා වහා ම රෝහලකට ගෙන ගොස් ඇති අතර, බිළිඳා ඒ වන විටත් පණ පිටින් සිටින බව ඔහු පිරිසිදු කොට පරීක්‍ෂා කළ වෛද්‍යවරු පවසා ඇත. සිය බල්ලා වාහනයක හැපීමෙන් සිදු වූ අනතුරක් නිසා උගේ එක කකුලක් පණ නොමැති තත්ත්වයක ඇති බවත් පින්ග් පොන්ග්ගේ හාම්පුතා වන ඌසා නිසයිකා පවසයි. \"මම මේ බල්ලා ඇති කරන්නේ - ඌ හරි ම කීකරුයි. මම මගේ හරක් බලන්න පිට්ටනියට ගියා ම \"පින්ග් පොන්\" හැම තිස්සෙ ම මට උදව් වෙනවා. අපේ මුළු ගම ම ඌට ආදරෙයි. මට ඌ ගැන තියෙන්නේ පුදුම  සතුටක්,\" ඌසා නිසයිකා '  පුවත්පතට ප්‍රකාශයක් කරමින් සඳහන් කළේය. තමා විසින් මෙලොවට බිහි කරන ලද බිලිඳා වළ දැමූ  පහළොස් හැවිරිදි මවට එරෙහිව 'ළමයෙකු අත්හැර දැමීම සහ මිනී මැරීමට තැත් කිරීමේ චෝදනා යටතේ' නඩු පවරා ඇති බවත් වාර්තා වෙයි. සිද්ධිය සම්බන්ධයෙන් 'බැංකොක් පෝස්ට්' පුවත්පතට ප්‍රකාශයක් කළ පොලිස් නිලධාරියෙකු, චූදිත දැරිය ඇයගේ දෙමව්පියන්ගේ සහ මානසික වෛද්‍යවරයෙකු භාරයේ තබා සිටින බව සඳහන් කර ඇත.  ඇය විසින් සිදු කරන ලද ඉහත කී අපරාධය සම්බන්ධයෙන් එම දැරිය දැන් කනගාටුවෙන් පසුවෙන බවත් පොලිස් නිලධාරියා පවසයි. දිවි බේරුණ බිලිඳා හදාවඩා ගැනීමට ඇයගේ දෙමව්පියන් තීරණය කර ඇත. "}, {"headline": null, "date": null, "news": "\"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? \"2018 වසරේ ඔක්තෝබර් ආරම්භයේ සිට 2019 වසරේ පාස්කු ප්‍රහාරය එල්ල වූ අප්‍රේල් 21 වන දා තෙක් මෛත්‍රීපාල සිරිසේන විසින් ඔහු ආරක්ෂක කවුන්සිලයෙන් බැහැරව තබනු ලැබ ඇත.\" පාස්කු ඉරිදා දිනයේදී ශ්‍රී ලංකාවට එල්ල වූ මරාගෙන මැරෙන ප්‍රහාරයත් සමග ඉන්දීය අර්ධද්වීපය තුළ අන්තවාදය වර්ධනය වෙමින් පවතින බවට මතවාද යළිත් මතුව තිබේ. \"බෝම්බය පුපුරද්දී මම තාත්තා ළඟ හිටියේ නැහැ. මම හිටියේ ගීතිකා කණ්ඩායමේ. ලොකු සද්දයක් ආවා. ඊට පස්සේ මම හැම තැන ම තාත්තව හෙව්වා. සහරාන්ට වරෙන්තු නිකුත් වී තිබියදී නිදැල්ලේ සිටීමට ඉඩ හැරීම, IS ප්‍රහාරය ගැන නිල තොරතුරු ලැබී තිබියදී නොසලකා හැරීම, බුද්ධි අංශ වාර්තා නොතකා හැරීම ඇතුළු කරුණු රැසක්. \"මේක පුණ්‍ය භූමියක්‌. සුළු ජාතිකයෝ භාග්‍යවන්තයෝ, මේ වගේ මහ ජාතියක් එක්ක මේ පුණ්‍ය භූමියේ ජීවත්වෙන්න ලැබීම... මුස්ලිම් පූජකවරුන් සියයට අනූනමයකට ම සිංහල බැහැ.\" තජිකිස්තානයේ දුශාන්බේ අගනුවරට නැගෙනහිරින් පිහිටි වක්දත්හි අදාළ බන්ධනාගාරය තුළ හටගත් ගැටුමේදී රැඳවියන් 24 දෙනෙකු ජීවිත්ෂයට පත්ව ඇතැයි වාර්තා වේ. පසුගිය දා මධ්‍යම අප්‍රිකාව තුළ නව ශාඛාවක් පිහිටුවීම ගැන IS සංවිධානය නිවේදනය කළේ කොංගෝවේ එල්ල කළ ප්‍රහාරයක වගකීම භාර ගනිමින් ප්‍රකාශයක් කළ අවස්ථාවේය. සමානතා රැසක් ඇති බෞද්ධ, හින්දු සහ කතෝලික ඉගැන්වීම් සහ ඉස්ලාම් දහමේ උසස් ඉගැන්වීම් වලින් පෝෂණය ලද සමාජය සාකච්ඡා මගින් ගැටලු නිරාකරණය කර ගත යුතු බව ඉමිටියාස් බාකීර් මාර්කර් පවසයි. \"අන්තවාදී සංවිධානවලට එරෙහිව ක්‍රියා කරන්න ආණ්ඩුවකට බැහැ. ආගමක සාමාන්‍ය තත්ත්වය මොකක් ද අන්තවාදය මොකක් ද කියලා ඉරක් අඳින්න ආණ්ඩුවකට බැහැ.\" අල් බග්ඩාඩි මේවනවිට සැඟවී සිටින්නේ කොතැනක විය හැකිද?ඔහු ඉරාක් -සිරියා දේශසීමාවේ ස්ථානයක රැඳී සිටීම බොහෝදුරට නියත කරුණක් විය හැකි බව මැද පෙරදිග විශේෂඥ මයිකල් ස්ටීවන්ගේ තක්සේරුවයි. මුස්ලිම් පල්ලි සහ ඒ ආශ්‍රිතව හමුවන කඩු කිනිසි ආදිය නිසා මුස්ලිම් ජනසමාජය කෙරෙහි සැකයෙන් බලන තත්වයක් උද්ගතව පවතින බව අමාත්‍ය නවීන් දිසානායක පවසයි. පාස්කු ඉරිදා ප්‍රහාරවලින් දිවි අහිමිවූවන් අනුස්මරණය කරමින් දිවයින පුරා විවිධ ප්‍රදේශවල විශේෂ පූජා; බැතිමතුන්ගේ ආරක්ෂාව වෙනුවෙන් විශේෂ ආරක්ෂක රැකවල්. ඉස්ලාමීය රාජ්‍යය සංවිධානයට එක්වීම සඳහා 2015 දී ලන්ඩන් නුවර සිට සිරියාවට පලා ගිය ශමීමා බෙගම්, බංග්ලාදේශයට පැමිණියහොත් \"මරණ දණ්ඩනයට යටත් කළ හැකි\" බව එරට විදේශ ඇමතිවරයා පවසයි. මොහමඩ් සහ්රාන් සිය බෝම්බය පුපුරවා ගැනීමට සතියකට පෙර එම මුදල් තොගය සිය සහෝදරියට දෙන්නට ඇතැයි විශ්වාස කරන බව ද පොලිසිය පවසයි. රටේ ආරක්ෂාව සඳහා ජාත්‍යන්තර ත්‍රස්තවාදය සම්බන්ධ රහස් තොරතුරු බෙදාගැනීමට සූදානම් බව පුනරුත්ථාපනය වූ හිටපු එල්ටීටීඊ සාමාජිකයෝ පවසති. ජනතාවගේ අනන්‍යතාවය තහවුරු කර ගැනීමට බාධාවක් වන ලෙස මුහුණ ආවරණය කිරීම ජනාධිපතිවරයා විසින් හදිසි අවස්ථා නියෝග යටතේ තහනම් කරනු ලැබ තිබේ. 2014 වසරට පසු ඔහු දීර්ඝ කාලයක් නිහඬව සිටියේය. ඒ අතරතුර ඔහු සම්බන්ධයෙන් අසන්නට ලැබුණේ, ඔහු මියගිය බවට පළ වූ තහවුරු නොකළ වාර්තා සහ තහවුරු නොකළ ශ්‍රව්‍ය පට කිහිපයක් පමණි. මෙම දරුවන් ශ්‍රී ලංකාවේ පළමු \"අහිංසක\" පරම්පරාව නියෝජනය කළ අය වූහ. යුද්ධය, බෙදීම් සහ කෲරත්වය ඔවුන්ගේ දෛනික ජීවිතයට බද්ධ වී නොතිබිණි. "}, {"headline": null, "date": null, "news": "සෞදි අරාබියේ මොහමඩ් බින් සල්මාන් කුමරු පවසන්නේ, කලාපය තුළ උණුසුම් තත්ත්වයක් වර්ධනය වන හෙයින් ඕනෑ ම තර්ජනයකට මුහුණ දීමට සෞදි අරාබිය පසුබට නොවන බවය. සෞදි අරාබිය තුළ අනතුරුදායක තත්ත්වයක් ඇති වන්නේ නම් වහාම තානාපති කාර්යාල මැදිහත් වී ශ්‍රී ලාංකිකයන්ගේ ආරක්ෂාව සම්බන්ධයෙන් කඩිනම් ක්‍රියාමාර්ග ගනු ඇති බව බලධාරීහු පවසති. පසුගිය දා මධ්‍යම අප්‍රිකාව තුළ නව ශාඛාවක් පිහිටුවීම ගැන IS සංවිධානය නිවේදනය කළේ කොංගෝවේ එල්ල කළ ප්‍රහාරයක වගකීම භාර ගනිමින් ප්‍රකාශයක් කළ අවස්ථාවේය. \"යුද්ධය තියෙන කාලයේ අපේ බැංකුවලට ප්‍රශ්න තිබුණේ නැහැ. තෙල් වෙළඳාමට, ආනයන අපනයන කටයුතුවලට ප්‍රශ්නයක් තිබුණේ නැහැ. ආයුධ මිල දී ගැනීම සඳහා පමණයි තහංචි තිබුණේ.\" ඇතැම් පූජකයින් විසින් කන්‍යා සොයුරියන්ව ලිංගිකව අපයෝජනය කරනු ලැබූ බව ෆ්‍රැන්සිස් පාප් වහන්සේ විසින් පිළිගන්නා ලද පළමු අවස්ථාව මෙය බව සැලකේ. බහරේන් ජාතික පාපන්දු ක්‍රීඩකයෙකු වන හකීම් අල් අරායිබි නිදහස් කරන ලෙස තායි රජයට බලපෑම් කරන ලෙස ඔහුගේ බිරිඳ ලෝක නායකයින්ගෙන් ඉල්ලා සිටී. සෞදි කාන්තාවන්ට \"වහලුන්ට\" මෙන් සලකන බව සිය පවුලෙන් පළා විත් කැනඩාවේ රැකවරණ ලබන සෞදි තරුණිය පවසයි. මාධ්‍යවේදී ජමාල් කෂෝගිගේ ඝාතනයට වගකියයුතු සියලු \"වරදකරුවන්ට\" දඬුවම් ලබා දෙන බව සෞදි අරාබියේ ඔටුන්න හිමි කුමරු මොහොමඩ් බින් සල්මාන් පවසයි. කෂෝගි පූර්ව සැලසුමක් සහිතව එම ඝාතනය කළ බවත්, සෞදි කොන්සල් කාර්යාලය තුළදී මෙම \"කෲර\" ඝාතනය සිදුවූ බවට ප්‍රබල සාක්ෂි රජය සතුව ඇති බවත් තුර්කි ජනපති පැවසීය. \"මේ යුද ටැංකිවල විවිධ ජලජ ජීවීන් වාසය කරන්න පටන් ගත්තම මේක කිමිදුම්කරුවන්ට පාරාදීසයක් බවට පත් වේවි.\" \"ඇය සියලුදෙනාගෙන්ම පොදුවේ සමාව ලබා ගන්න ඕනෙ වගේම ඇය කළ අප්‍රසන්න ප්‍රකාශය ගැන පසුතැවිලි වෙන්න ඕනෙ කියලා අපි තරයේ කියා සිටිනවා\" ජෝර්දාන කාන්තාරයෙන් හමුවූ කරවුණු පාන් කැබැල්ලක්, පාන් නිෂ්පාදනය වසර 14 000 ක් අතීතයට දිවෙන බව අනාවරණය කරයි. රාජ්‍ය මුදල් අවභාවිත කර වංචා සිදු කිරීමේ චෝදනා යටතේ ඊශ්‍රායලයේ අගමැති බෙන්ජමින් නෙතන්යාහුගේ බිරිඳට එරෙහිව නඩු පවරා තිබේ. \"ඉතා අපිරිසිදු සහ සැලකිය යුතු දුර්ගන්ධයක් නිකුත්වන පොළොවක\" වෙසෙන ශ්‍රී ලංකාවාසීන් සහ \"ආත්මයක් නැති, බුද්ධියෙන් අඩු\" චීන දරුවෝ. ඇමෙරිකාවේ නිෂ්පාදිත එෆ්-35 රහස් ප්‍රහාරක යානය ඊශ්‍රායල ගුවන් හමුදාව වෙනුවෙන් පියාසර කරමින් පළමුවරට ගුවන් මෙහෙයුමකට එක්විය. සති හතක සිට ගාසා තීරයේ දේශසීමා වැට ආසන්නයේ පවතින විරෝධතාවල මෙතෙක් දක්නට ලැබුණු උග්‍රතම අවස්ථාව සඳුදා වාර්තා විණි. ජෙරුසලමේ නව ඇමරිකානු තානාපති කාර්යාලය විවෘත කිරීම ගැන ඊශ්‍රායලය සතුට පළ කළ ද එය පලස්තීන ජාතිකයන්ගේ දැඩි විවේචනයට හේතු වී ඇත. ඩුබායි පාලකයාගේ දියණිය වන ෂෙයිඛා ලතිෆා, නිදහස් ජීවිතයක් ගතකිරීමේ අටියෙන් විදේශයකට පළා යාමට උත්සාහ කළ බව පැවසේ. විවිධත්වයට පත් එක්සත් අරාබි එමීර් රාජ්‍යය කලාපීය වෙළෙඳ හා සංචාරක කේන්ද්‍රස්ථානයක් බවට පත්විය. එරට ආයතන විදේශවල විශාල ලෙස ආයෝජනය කර ඇත. දමස්කස් අගනුවර මෙන්ම හොම්ස් නගරය ආසන්න ස්ථාන දෙකක පිපිරීම් සිදුවූ බව පෙන්ටගනය පැවසීය. "}, {"headline": "\"මව්කිරි විකුණමු - දරුවා බේරාගනිමු\"", "date": "2018 පෙබරවාරි 6", "news": "ගිලන්ව සිටින තම දියණියගේ රෝහල් බිල ගෙවීමට අවශ්‍ය මුදල් සොයා ගැනීමට මව්කිරි විකුණන මවක් පිළිබඳව චීනයෙන් වාර්තා වෙයි. දැඩි සත්කාර ඒකකයේ ප්‍රතිකාර ලබමින් සිටින දියණිය සුව කරගැනීම සදහා යුවාන් 100,000 කට ආසන්න මුදලක් සොයාගත යුතු බව එම දැරියගේ දෙමව්පියන් ප්‍රකාශ කරනු දැක්වෙන  වීඩියෝවක් සමාජ මාධ්‍ය ජාලයේ හුවමාරු වෙමින් පවතී. චීනයේ ප්‍රධාන නගරයක ළමා උද්‍යානයකදී  පටිගත කර ඇති මෙම වීඩියෝව ලක්ෂ විසි හතරකට ආසන්න පිරිසක් නරඹා ඇති අතර 5,000 කට අධික පිරිසක් එම සිද්ධිය පිළිබදව තම අදහස් ප්‍රකාශ කර ඇත.  තවත් තොරතුරු: නිවුන් දරුවන්ගෙන් එක් දරුවෙක් දැඩි සත්කාර ඒකකයේ පසුවන බැවින් ඇයගේ රෝහල් බිල ගෙවීමට අවශ්‍ය මුදල් කඩිනමින් සොයා ගැනීමට තම මව්කිරි විකිණීමට තීරණය කළ බව මව පවසන්නීය.  \"රෝහල් ගාස්තු වශයෙන් යුවාන් ලක්ෂයක් දැනට ගෙවිය යුතුව ඇති අතර, දැරිය  සුව වූ පසු තවත් යුවාන් ලක්ෂයක් විතර ගෙවීමට සූදානම් විය යුතු බව\" වෛද්‍යවරුන් දැනුම්  දුන් බව රෝගී දැරියගේ  පියා පවසයි. නොයෙක් අක්‍රමිකතා හේතුවෙන් පසුගිය වසරවල චීනයේ සෞඛ්‍ය සේවා පද්ධතිය දෝෂාරෝපණවලට ලක් වී ඇත.   \"කිරි විකුණමු, දැරිය බේරාගනිමු\" යන තේමා පාඨයත් සමග සමාජ මාධ්‍ය ජාලයේ හුවමාරු වෙමින් පවතින ඉහත කී වීඩියෝ පටය බොහෝ දෙනෙකුගේ අනුකම්පාවට හේතු වී ඇත.    යම් කෙනෙකු මෙම දෙමව්පියන් පසු කරගෙන යන්නේ නම් ඔවුන්ට මුදලක්  ලබා දෙන ලෙසට කෙරෙන ආයාචනයක් ද සමාජ මාධ්‍ය ජාල තුළ දැක්වෙයි.  \"සමාජයේ ඉතා පහළ මට්ටමේ ජීවත් වන මිනිසුන් දරුණු ලෙස රෝගී වූ විට, ඔවුන්ට මූලික අයිතිවාසිකම් පවා නැහැ\" තුන් දහසකට  අධික පිරිසක් කැමැත්ත පළ කර ඇති අදහසක සදහන් විය.  නමුත් දෙමව්පියන්ගේ එකී  ක්‍රියාව සමහර සමාජ මාධ්‍ය ජාල පරිශීලකයන්ගේ විවේචනයට ලක්ව ඇති අතර, එක් පුද්ගලයෙක් එය විග්‍රහ කළේ \"උදව් ඉල්ලන අශ්ලීල ක්‍රමයක්\" ලෙසය. \"සියලු දෙනාටම තේරුම් ගන්න පුළුවන් -ඔබට පිළිසරණක් නැහැ ඒ නිසා ආධාර බලාපොරොත්තු වෙනවා- කියල. නමුත් ඔබ කොහොමද ඔබේ ගෞරවය රැක ගන්නේ මව් කිරි විකුණන්න පටන් ගත්තාට පස්සෙ?\"එය  තවත් අයෙකුගේ අදහසකි.  එම විවේචනාත්මක අදහස් ප්‍රතික්ෂේප කරමින් ලියන ලද සටහනක මෙසේ සඳහන් විය. \"මේ පිළිසරණක් නොමැති බොහෝ දෙමව්පියන්ගේ ආදරය...සමාජ මාධ්‍ය ජාල තුළ පිළිකුල් සහගත දේවල් පළ කරන අය සිතන්න ඕන මේ වගේ දෙයක් ඔබේ දරුවට සිදු වුණොත්, ඔබේ ගෞරවය රැකගැනීමට සැලකිලිමත් වෙනවාද, නැත්නම් දරුවාගේ ජීවිතය රැකගන්නවාද කියල ?\"     මේ තොරතුරුත්  කියවන්න : "}, {"headline": "සරත් ෆොන්සේකා: \"අනුගාමිකයන් ධෛර්යමත් කළ හැකි නායකයෙක් බිහි වී තිබෙනවා\"", "date": "2019 අප්‍රේල් 24", "news": "ශ්‍රී ලංකාවේ ආරක්ෂාව සම්බන්ධයෙන් මතුව ඇති වාතාවරණය පිළිබඳ හිටපු හමුදාපතිවරයෙකු වන ෆීල්ඩ් මාෂල් සරත් ෆොන්සේකා බදාදා (අප්‍රේල් 24) පාර්ලිමේන්තුව හමුවේ කළ ප්‍රකාශය සමාජ ජාල ඔස්සේ විශාල වශයෙන් අවධානයට ලක්ව ඇත. පහත දැක්වෙන්නේ ඔහු සිය කතාව අතර මතු කළ ප්‍රධාන කරුණු කිහිපයකි.  ඉස්ලාම් අන්තවාදී කණ්ඩායමක් විසින් එල්ල කරන ලද ප්‍රහාර මාලාව සුළුවෙන් තැකිය නොහැකි බව හිටපු හමුදාපතිව ෆීල්ඩ් මාෂල් සරත් ෆොන්සේකා පෙන්වා දෙයි. ඔහු ඒ බව කියා සිටියේ එල්ටීටීඊ සංවිධානයේ ක්‍රියාකාරීත්වය උදාහරණ වශයෙන් ගෙනහැර දක්වමිනි.  එල්ටීටීඊ සංවිධානයේ අරමුණු සහ ප්‍රහාර එල්ල කළ බව පැවසෙන ඉස්ලාමීය අන්තවාදී කණ්ඩායමේ අරමුණු එකිනෙකට වෙනස් බව ද හිටපු හමුදාපතිවරයා සඳහන් කළේය. එල්ටීටීඊ සංවිධානය බෙදුම්වාදය වෙනුවෙන් සටන් වැදුණු බව පවසන ඔහු අන්තවාදී ඉස්ලාමීය කණ්ඩායමේ අරමුණ වන්නේ ප්‍රහාර එල්ල කොට සිය ආගම සම්බන්ධයෙන් යම් ප්‍රතිරූපයක් මවා ගැනීම බව කියා සිටී.   මරාගෙන මැරෙන ප්‍රහාර දියත් කිරීම සඳහා එල්ටීටීඊ සංවිධානයට වසර දොළහක් පමණ ගත වුවත් ඉස්ලාමීය කණ්ඩායම ත්‍රස්තවාදය ආරම්භ කර ඇත්තේ මරාගෙන මැරෙන ප්‍රහාරයකින් බව ඔහු සඳහන් කළේය. එමෙන්ම එල්ටීටීඊ සංවිධානයට ජාත්‍යන්තර වශයෙන් සහාය ලැබුණ ද \"ඉස්ලාමීය අන්තවාදයට\" ජාත්‍යන්තර සහාය නොලැබෙන බව ෆීල්ඩ් මාෂල් සරත් ෆොන්සේකා පෙන්වා දෙයි. ශ්‍රී ලාංකිකයන්ගේ ජීවිත නැවතත් අවදානම් තත්ත්වයකට පත්ව ඇති බව හිටපු හමුදාපතිවරයා කියා සිටියේ එල්ටීටීඊ සංවිධානය සහ ශ්‍රී ලංකා හමුදා අතර යුද ගැටුම් පැවති වකවානුවේ දකුණේ ජනයා මුහුණ දුන් අත්දැකීම් ගෙනහැර දක්වමිනි. \"එළියට ගිහාම ආපහු එන්න වෙයිද දන්නේ නැහැ. අම්මයි තාත්තයි වාහන දෙකක වැඩට යන්න ඕනි. දරුවෝ දෙන්නා එක වාහනේ ඉස්කෝලේ අරින්නේ නැහැ. ආරක්ෂක කපොලු අරින්න වේවි. සාක්කු, කලිසන් ඔක්කොම අතපත ගාලා චෙක් කරන්න වේවි. ඒවායින් හිරිහැර වේවි. රැවුලක් වවාගෙන ඉන්න තරුණයෙක් දැක්කොත් මුස්ලිම් තරුණයෙක් කියලා අල්ලාගෙන ප්‍රශ්න කරන්න පටන් ගනීවි.\" යනුවෙන් ඔහු කියා සිටියේය.  \"රටේ ආර්ථිකය කඩන් වැටෙනවා. ආයෝජන එන එකක් නැහැ. ආණ්ඩුවට විතරක් නෙවෙයි මෙය බලපාන්නේ. මේක විසඳුනේ නැතිනම් තමුන්නාන්සේලාගේ රජයක් ආවත් මේ ප්‍රශ්නයට මේ ආකාරයටම මුහුණ දෙන්න සිද්ධ වෙනවා.\" එල්ටීටීඊ සංවිධානය සමග පැවති යුද්ධය අවසන් වුව ද එතැන් පටන් බලයේ සිටි සහ බලයේ සිටින ආණ්ඩු ආරක්ෂාව සම්බන්ධයෙන් නිසි ක්‍රියාමාර්ග නොගත් බව හිටපු හමුදාපතිවරයාගේ අදහසය.  සාමාන්‍ය ජනතාව නිදහස භුක්ති වින්ද ද ඉන් එහා ගිය වගකීමක් දේශපාලනඥයන් සහ හමුදා ප්‍රධානීන් වෙත පැවරුණු බව ඔහු කියා සිටී. \"රට ආරක්ෂා කරනවා කියන එක ත්‍රස්තවාදයක් එනකම් ඉඳලා නෙමෙයි දේශපාලනඥයන්ටයි හමුදා නිලධාරීන්ටයි තේරෙන්න ඕනි. ඒ වගකීම යුද්ධයක් තිබුණත් නැතත් තියෙනවා. ඒ වගකීම අපි ඉෂ්ඨ කළේ නැහැ. වර්තමාන ලෝකය ගත් විට අවදානමක් මතු විය හැකි බව අපි බරපතලව ගත්තේ නැහැ,\" \"රටක ආරක්ෂාව කියන්නේ ප්‍රමුඛත්වය එක. ආර්ථිකය කියන්නේ ප්‍රමුඛත්වය දෙක. ඒකට හේතුව තමයි ආරක්ෂාව නැති තැන ආර්ථිකයක් ගොඩ නගන්න බැහැ.\" ප්‍රහාරයක් එල්ල විය හැකි බවට විදේශීය සහ ජාතික බුද්ධි සේවා කළ අනතුරු ඇඟවීම් පිළිබඳ නිසි අවධානය යොමු නොවීම ඔහුගේ විවේචනයට ලක් විය. ප්‍රහාරයක් සිදු විය හැකි බවට අනතුරු අඟවමින් ජාතික බුද්ධි ප්‍රධානියා විසින් පොලිස්පතිවරයාට එවන ලද ලිපිය අනිවාර්යයෙන් ජනාධිපති මෛත්‍රිපාල සිරිසේන වෙත ද යොමු වන බව හිටපු හමුදාපතිවරයා පෙන්වා දෙයි. \"මේ ලියුම ගැන ක්‍රියාත්මක වුණේ නැහැ කියලා පොලිස්පති අල්ලන් කන්න කියන එක හරිද?, ජනාධිපතිට එහි පිටපතක් ගිහින් නැතිනම් ඒක වෙනම ප්‍රශ්නයක්. ඒක නොයන්න හේතුවක් නැහැ. ආරක්ෂක කවුන්සිලය සුමානෙට සැරයක් තිබුණා නම් මේ ගැන කතා කරන්න තිබුණා.  මේ වගේ ලියුමක් ආවම ආරක්ෂක කවුන්සිලය වහා කැඳවිය යුතුයි.\" \"පොලිස්පති ගෙදර ඇරියා කියලා මේ ප්‍රශ්නයට විසඳුමක් එන්නේ නැහැ. මේකට වගකිවයුත්තෝ මීට වඩා ඉහලින් ඉන්නවා.\" යුද්ධය නිමවීමෙන් පසු \"බයිනේත්තුවලට තිත තබා\" බුද්ධි අංශ ශක්තිමත් කළ යුතු බව එවක පැවති ආණ්ඩුවට පෙන්වා දුන් බවත් හිටපු හමුදාපතිවරයා සඳහන් කළේය. \"බුද්ධි අංශවලින් තමයි රටක ආරක්ෂාව තහවුරු කරන්නේ. ඒක දිගින් දිගටම වුනා කියලා මම සිතන්නේ නැහැ. යුද්ධය වෙලාවේ තිබුණ බුද්ධි අංශ තාම තියනවා. ඒවා ටික ටික පිරිහිලා ඇති. ඒවායේ ශක්තිය ගොඩනගන්න ක්‍රියාදාමයක් තිබිය යුතුයි,\" \"මේ අද තිබෙන තත්ත්වයට පසුගිය අවුරුදු දහයේම තිබුණ ආණ්ඩු වගකිව යුතුයි. මොකද මේ වගේ ත්‍රස්තවාදයක් අවුරුද්දෙන් දෙකෙන් හදන්න බැහැ. එල්ටීටීඊ එක රන්ජන් විජේරත්නට මරාගෙන මැරෙන බෝම්බයක් ගහන්න අවුරුදු දොළහක් ගියා. ඒ නිසා මේක අඩු ගානේ අවුරුදු හත අටක වැඩක්. මෙතන ඉන්න මැරිච්ච හතර පස් දෙනා විතරක් නොවෙයි. තව තුන් හාරසීයක්වත් ඇති. ඒ වගේ නායකයෙක් හැදිලා තියෙනවා. ප්‍රභාකරන් වගේ නායකයෙක් හැදිලා තියෙනවා. ඒ වගේ අනුගාමිකයන් ධෛර්යමත් කරන්න පුලුවන් නායකයෙක් හැදිලා තියෙනවා\" ආරක්ෂක කවුන්සිලය, ආරක්ෂක ලේකම් රාජකාරිය පැහැර හැර ඇති බව හිටපු හමුදාපතිවරයා පවසයි.  \"වෙන රටවලනම් රොත්ත පිටින් ඉල්ලා අස්වෙනවා.  නමුත් අපේ රටේ සාමාන්‍යයෙන් එහෙම දේවල් වෙන්නේ නැහැ.\" අගමැතිවරයා ආරක්ෂක කවුන්සිලයට කැඳවා නොතිබීම ගැන ද ඔහු අදහස් පළ කළේය. \"මේක රටක් ද?, මේකේ ආණ්ඩුවක් තිබෙනවාද?, ඒවා ව්‍යවස්ථානුකූල දේවල්.\" යනුවෙන් කී හිටපු හමුදාපතිවරයා විපක්ෂයේ මන්ත්‍රීවරුන් ආරක්ෂක කවුන්සිලයේ අසුන් ගැනීම විවේචනයට ලක් කළේය. එමෙන්ම ආරක්ෂක කවුන්සිලයට කැඳවුයේ නැතත් ඒ සම්බන්ධයෙන් හඬ නොනැගුවේ ඇයි දැයි හිටපු හමුදාපතිවරයා අගමැති රනිල් වික්‍රමසිංහගෙන් ප්‍රශ්න කළේය. \"මම අගමැතිතුමාට ගරු කරනවා. නමුත් ඔබතුමාට ක්‍රියාත්මක වෙන්න තිබ්බා. පාර්ලිමේන්තුවේ කියන්න තිබ්බා. නැතිනම් අගමැති විදිහට ඔබතුමා කොහොමද යුතුකම ඉටු කරන්නේ?\" යනුවෙන් පාර්ලිමේන්තු මන්ත්‍රී සරත් ෆොන්සේකා වැඩිදුරටත් කියා සිටියේය.  මේ අතර අඟහරුවාදා (අප්‍රේල් 23) රාත්‍රියේ ජාතිය අමතා අදහස් දැක්වූ ජනාධිපති මෛත්‍රීපාල සිරිසේන කියා සිටියේ, ප්‍රහාරය සම්බන්ධ රහස් තොරතුරු තමන් වෙත දැනුම් නොදුන් බවය. \"එම රාජ්‍ය ඔත්තු සේවාවට ලැබුණු තොරතුරු එම වගකිවයුතු ප‍්‍රධාන නිලධාරින් විසින් මා වෙත ද ඉදිරිපත් නොකළ බව මා විසින් මෙහිදී විශේෂයෙන් සඳහන් කළ යුතුයි. මෙම තොරතුරු ලැබීම පිළිබඳ මා දැනුවත් කළා නම් ඒ පිළිබඳ වහා කි‍්‍රයාමාර්ග ගැනීමට පුළුවන්කම තිබුණා,\" ජනාධිපතිවරයා පැවසීය. ඉදිරි පැය 24 තුළ ආරක්ෂක අංශවල ප‍්‍රධානීන්ගේ වෙනසක් කිරීමට බලාපොරොත්තු වන බව ද ජනාධිපතිවරයා කියා සිටියේය.  "}, {"headline": null, "date": null, "news": "තෙදින නිළ සංචාරයක් අරඹමින් ඇමෙරිකානු ජනාධිපති ඩොනල්ඩ් ට්‍රම්ප් බ්‍රිතාන්‍යයට පැමිණෙයි .සිය සංචාරය අතරතුර බ්‍රිතාන්‍ය අග්‍රාමාත්‍යවරිය මෙන්ම රජ පවුලේ සාමාජිකයින් හමුවීමට ද ඇමෙරිකානු නායකයා බලාපොරොත්තු වේ. සමාජ මාධ්‍ය ගිණුම් සියල්ල පිළිබඳව තොරතුරු අනාවරණය කළ යුතුය. තොරතුරු වසන් කිරීමක් සිදු කළහොත් ඊට \"බරපතළ ප්‍රතිවිපාක\" විඳීමට සිදුවනු ඇත. අපරාධය සම්බන්ධයෙන් පරීක්ෂණ පවත්වන වර්ජිනියා නිලධාරීන්ට සහයෝගය පිණිස ෆෙඩරල් ඔත්තු අංශයේ(FBI) නිලධාරීන් ද 'වර්ජනියා බීච්' කරා ගොස් සිටින බව ඇමෙරිකානු මාධ්‍ය වාර්තා කරයි. \"යුද්ධය තියෙන කාලයේ අපේ බැංකුවලට ප්‍රශ්න තිබුණේ නැහැ. තෙල් වෙළඳාමට, ආනයන අපනයන කටයුතුවලට ප්‍රශ්නයක් තිබුණේ නැහැ. ආයුධ මිල දී ගැනීම සඳහා පමණයි තහංචි තිබුණේ.\" උතුරු කොරියාවේ නායක කිම් ජොන්ග් අන් විවිධ මිසයිල උපාංග අත්හදා බලමින් සිදු කෙරුණු \"යුද අභ්‍යාසයක්\" නිරීක්ෂණය කළ බව එරට රාජ්‍ය මාධ්‍ය තහවුරු කරයි. ජනාධිපතිවරණයේ දී ට්‍රම්ප් රුසියාව සමඟ එක්වී වංචාවක් කර ඇත්දැයි සොයා බැලුණු පරීක්ෂණයේ වාර්තාව එළිදකී. පරීක්ෂණයට මාස 22ක් ගත විය. වාර්තාව පිටු 448කින් සමන්විතය. දකුණු කොරියාව සහ උතුරු කොරියාව අතර සාකච්ඡා දිරිමත් කිරීමේ අරමුණින් පසුගිය වසරේදී ස්ථාපනය කරන ලද අන්තර් කොරියානු සම්බන්ධීකරණ කාර්යාලයෙන් උතුරු කොරියාව ඉවත් වෙයි. ඇමෙරිකානු දේශපාලන ඉතිහාසයේ ප්‍රධාන පක්ෂයක් නියෝජනය කරමින් ජනාධිපති ධූර අපේක්ෂකත්වයට නම් කෙරුණු පළමු කාන්තාව වූයේ, හිලරි ක්ලින්ටන්ය. සම්බාධක සඳහා කිසියම් හෝ සහනයක් ලබාදීමට උතුරු කොරියාව ඒකපාර්ශිකව න්‍යෂ්ටික අවිහරණය කළ යුතු බව වොෂින්ටනය මීට පෙර පැවසීය. පසුගිය වසරේ පැවති ඓතිහාසික ප්‍රථම සාකච්ඡා වටයෙන් අනතුරුව දෙවන සාකච්ඡා වටයක් සඳහා පියවර සැකසෙමින් පැවතින. ඇමෙරිකාවේ සහය ඇතිව නව රාජ්‍ය නායකයෙකු ප්‍රකාශයට පත් කිරීම \"ලේ වැගිරීමකට මගක්\" බව මොස්කව් පාලනය පවසයි. ගූගල් සමාගමේ ප්‍රධාන විධායක නිලධාරියෙකු වන සුන්දර් පිචායි, \"මෝඩයා\" යන වචනය සහ ජනාධිපතිවරයා අතර සම්බන්ධය ගැන කොංග්‍රස් සාමාජිකයන් සමග පැවැත්වූ රැස්වීමක දී පැහැදිලි කළේය. ඇමෙරිකාවේ පැවති මධ්‍ය වාර මැතිවරණයේදී නියෝජිත මන්ත්‍රී මණ්ඩලයේ වැඩි බලය ඩිමොක්‍රටික් පක්ෂයට හිමිව තිබේ. රාජ්‍ය ලේකම් මයික් පොම්පියෝ විසින් \"ඉතා ඉක්මනින්\" මීළඟ සමුළුව සූදානම් කරනු ඇතැයි ට්‍රම්ප් එක්සත් ජාතීන්ගේ මුලස්ථානයේ දී ප්‍රකාශ කළේය. පාසලේ දී බොහෝ දුෂ්කරතාවලට මුහුණ දුන් ඔහු KFC ආයතනය ඇතුළු විවිධ රැකියා තිහකින් ප්‍රතික්ෂේප වී ඇත. ඇමෙරිකානු ජනාධිපති ඩොනල්ඩ් ට්‍රම්ප් සමග පැවති හමුවෙන් අනතුරුව මෙම හමුදා දැක්ම තරමක් ලිහිල් කරනු ඇතැයි මීට පෙර ඇතැම් විශ්ලේෂකයෝ පෙන්වා දුන්හ. 2016 ජනාධිපතිවරණයට බලපෑම් කළ බවට එල්ල වන චෝදනා සම්බන්ධයෙන් ජනාධිපති ඩොනල්ඩ් ට්‍රම්ප් රුසියාව ආරක්ෂා කිරීම පිළිබඳ ඇමරිකාව තුළ දැඩි විවේචන එල්ල වෙමින් පවතී. ජනපති ට්‍රම්ප්ගේ පළමු බ්‍රිතාන්‍ය සංචාරයෙදී ඇමෙරිකාව සමග නිදහස් වෙළඳ ගනුදෙනු ඇතිකිරීම පිළිබඳව අග්‍රාමාත්‍යවරිය සාකච්ඡා කළාය. සිරියාවේ යුද්ධය සහ යුක්රේනයේ තත්වය පිළිබඳ සිය රුසියානු මිතුරා සමඟ සාකච්ඡා කිරීමට බලාපොරොත්තු වන බව ඩොනල්ඩ් ට්‍රම්ප් පවසයි. \"ඔබේ පරිගණකයට කිසියම් පුද්ගලයෙකුට පිවිසීමට ඉඩ ලබා දෙන්නේ නම්, එය තවදුරටත් ඔබේ පරිගණකය වෙන්නේ නැහැ.\" "}, {"headline": null, "date": null, "news": "නවසීලන්තයේ ක්‍රයිස්ට්චර්ච්හි මුස්ලිම් දේවස්ථානයට එල්ල කළ ප්‍රහාරයේ සජීවී වීඩියෝව යළි හුවමාරු කර ගත් (Share) නවසීලන්ත වැසියෙකුට මාස 21ක සිර දඬුවමක් පනවා තිබේ. රාජ්‍ය අංශයේ කාන්තා නිලධාරීන් සාරියකින් හෝ ඔසරියකින් සැරසිය යුතු බවට දන්වමින් නිකුත් කළ චක්‍රලේඛය දැඩි මතභේදයට තුඩු දී තිබේ. කාත්තන්කුඩිය ප්‍රදේශයේ නාම පුවරු මතට අරාබි භාෂාව ගෙන ආවේ ඇයි? නගරය පුරා රටඉඳි ගස් වගා කළේ ඇයි? රහස හෙළිවෙයි. \"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" ''කාත්තන්කුඩිය අරාබිකරණය වෙනවා කියලා ඒ ප්‍රදේශවලට යන අය කියනවා. කවුද ඒක පටන් ගත්තේ?\" • \"හිස්බුල්ලාගේ කාලේ තමයි වුණේ. ඔහුගේ කාලේ තමයි රටඉඳි ගස් වැව්වේ.\" විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි පූජ්‍ය මාවරලේ භද්දිය හිමියන් අවධාරණය කළේ බීබීසී සිංහල සේවය සමග පැවති විශේෂ සාකච්ඡාවකදීය. මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි. \"දැන් ගෙනයමින් පවතින මුස්ලිම් විරෝධී වැඩ සටහන අවසන් විය හැක්කේ රට ගිනි තැබීමෙන් සහ එම ගිනි තියන්නන් ද ඒ ගින්නෙන්ම දැවී අළු වී යාමෙන්\" ශ්‍රී ලංකාව ඇතුළු ලොව පුරා රටවල මුස්ලිම් භක්තිකයෝ ඊද් උත්සවය සමරති. ශ්‍රී ලංකාවේ නිදහස සහ පාස්කු ප්‍රහාරයට සම්බන්ධ පුද්ගලයන් නීතිය හමුවට රැගෙන ඒම සඳහා වගකිවයුත්තන් යොමු කරවන ලෙස ඉල්ලා නිහඬ උපවාසයක නිරත බෞද්ධ හිමිනමක්. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. අසාත් සාලි සහ එම් එල් ඒ එම් හිස්බුල්ලා ආණ්ඩුකාරවරුන් ඉල්ලා අස්වූ බව දැනුම් දීමෙන් අනතුරුව සිය උපවාසය අවසන් කිරීමට අතුරලියේ රතන හිමියෝ තීරණය කරති. \"අපේ පන්සල අවට මුස්‌ලිම ගම්මානයක් තියනවා . ඒ ගම්මානයට ගියාම එහි මුස්‌ලිම ජනතාව අදත් මට සලකනවා අදටත් ඒ අය විශේෂ කෑමක් හැදුවම මුල්ම කොටස මට ගෙනල්ලා පිළිගන්නනවා. අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. \"අපේ ආණ්ඩුක්‍රම ව්‍යවස්ථාව අනුව සිංහල සහ දෙමළ භාෂාවලින් සහ සම්බන්ධීකරණ භාෂාවක් ලෙස ඉංග්‍රීසිවලින් විතරයි නාම පුවරු දාන්න පුළුවන්.\" පාස්කු ඉරිදා දිනයේදී ශ්‍රී ලංකාවට එල්ල වූ මරාගෙන මැරෙන ප්‍රහාරයත් සමග ඉන්දීය අර්ධද්වීපය තුළ අන්තවාදය වර්ධනය වෙමින් පවතින බවට මතවාද යළිත් මතුව තිබේ. පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. \"බෝම්බය පුපුරද්දී මම තාත්තා ළඟ හිටියේ නැහැ. මම හිටියේ ගීතිකා කණ්ඩායමේ. ලොකු සද්දයක් ආවා. ඊට පස්සේ මම හැම තැන ම තාත්තව හෙව්වා. \"මේක පුණ්‍ය භූමියක්‌. සුළු ජාතිකයෝ භාග්‍යවන්තයෝ, මේ වගේ මහ ජාතියක් එක්ක මේ පුණ්‍ය භූමියේ ජීවත්වෙන්න ලැබීම... මුස්ලිම් පූජකවරුන් සියයට අනූනමයකට ම සිංහල බැහැ.\" බොහෝ ක්‍රිස්තියානි සහ ඉස්ලාම් භක්තිකයින් ද මෙවර වෙසක් උත්සවය සැමරීමට දායක වී සිටීම විශේෂත්වයකි. "}, {"headline": "ශ්‍රී ලංකාවේ සිංහල අම්මයි දෙමළ අම්මයි: \"අඬන්න කඳුළු නෑ.\"", "date": "2019 මැයි 21", "news": "'මායිම් ගම්මාන' යනු යුද සමයේ නිරන්තරයෙන් අසන්නට ලැබුණ වචන දෙකකි. යුද හමුදා ආරක්ෂක වැට සහ එල්ටීටීඊ බලය පැතිර තිබුණ ප්‍රදේශය ආසන්නයේ පිහිටි ගම්මාන 'මායිම් ගම්මාන' වශයෙන් හඳුන්වනු ලැබුණි. සිංහල ජනතාව බහුල වශයෙන් වාසය කළ මායිම් ගම්මාන ශ්‍රී ලංකා යුද හමුදාවේ  අවසන් ආරක්ෂක වැටෙන් මෙපිට පිහිටා තිබුණ අතර දෙමළ ජනතාව බහුතරය වූ මායිම් ගම්මාන එල්ටීටීඊ සංවිධානයේ අවසන් ආරක්ෂක වැට ආසන්න සීමාවේ විය. යුද හමුදා ආරක්ෂක වැට මායිමේ පිහිටි සිංහල ගම්මානවල ජනතාව  එල්ටීටීඊයේ ප්‍රහාරයන්‍ට  ගොදුරු වීමේ බියෙන් ජීවත් වූ අතර, යුද හමුදා ප්‍රහාරයන්ට ගොදුරු වීමේ බියෙන් දිවි ගෙවීමට එල්ටීටීඊ මායිමේ වාසය කළ ජනතාවට සිදුවිය. වවුනියාව, කුඩාකච්චකොඩිය ගම්මානය ද වවුනියාව හා අනුරාධපුර දිස්ත්‍රික් සීමාවන්හි පිහිටි මායිම් ගම්මානයකි. වන්නි යුද්ධ හමුදා අවසන් ආරක්ෂක වැටට ඔබ්බෙන් පිහිටි පදවිය රක්ෂිතය, සහ නෙඩුන්කර්නි රක්ෂිතය හරහා එල්ටීටීඊ බලකොටුව වූ මුලතිව් දක්වා දිවෙන ඝන වනාන්තරය පිහිටා ඇත. කුඩාකච්චකොඩිය නිරන්තරයෙන් එල්ටීටීඊ ප්‍රහාරයන්ට ලක් වූ ගම්මානයකි. යුද්ධය සමයේ ගම්මානයට එපිටින් ඇති ප්‍රදේශයේ \"වෙඩිල්ලක් පත්තු නොවූ දිනයක් නොමැති,\" බව ගම්වාසීහු පවසති. එම ගම්මානයේ අදත් වාසය කරන ආර්.ඒ. ස්වර්ණලතා යුද්ධය හේතුවෙන් අනන්ත දුක් ගැහැට විඳි කාන්තාවකි. \"මට දැන් අවුරුදු හැට දෙකක්.යුද්ධය හින්දා ‍මේ ජීවිතේ නොවිඳිනා දුක් විඳපු මට ජීවිතේ තවත්  විඳින්න තරම් දුකක් ඉතුරු වෙලා නෑ. මගේ මුල් ගම හංවැල්ල පැත්තේ\" ස්වර්ණලතා සිය ජීවිත කතාව බීබීසී සිංහල සේවයට හෙළි කළාය.  \"ඉස්කෝලේ යන කාලේ  පාඩම් කරන කොට ලාම්පුවක් ඇඟට පෙරළිලා මම  පිච්චුණා. මගේ ඇඟ,කකුල් දෙක, බඩ ප්‍රදේශය ගින්නෙන් පිච්චිලා හම ඇඟට ම ඇලිලා තියෙන්නේ. ගින්නෙන් බරපතල විධියට පිච්චුණ හින්දා මට හරියට ඉගෙන ගන්නවත් බැරි වුණා,\" ඇය තමා මුහුණ දුන් අතීත අත්දැකීම සිහි කරන්නේ කඳුළු අතරිනි. \"එහෙම ඉන්නකොට අපේ අයියා කෙනෙකුට වවුනියාව මිනින්දෝරු කාර්යාලයේ රස්සාවක් හම්බ වුණා. අයියා වවුනියාවට ඇවිල්ලා ටික කාලයක් යනකොට කුඩාකච්චකොඩියේ පදිංචි ගැහැණු ළමයෙක් එක්ක සම්බන්ධයක් පටන්ගෙන ඒ අක්කව කසාද බැන්දා. අයියා කසාද බැඳලා වවුනියාවේ පදිංචි වෙලා හිටියේ. අපි එතකොට අයියලාගේ ගෙදර එනවා. එහෙම එනකොට මගේ අයියා බැඳපු අක්කාගේ මල්ලි කෙනෙක් මගෙත් එක්ක සම්බන්ධයක් පටන් ගත්තා. එයාගේ නම අබේසේකර. අපේ සම්බන්ධය ගැන අබේසේකර අපේ ගෙදරින් අහලා තිබ්බා. අපි දන්න කියන අය හින්දා අපේ ගෙදරින් අබේසේකරට විරුද්ධ වුණේ නෑ. ඒ හින්දා අපි දෙන්නා එක වහලක් යටට ආවා.\" \"මම කුඩාකච්චකොඩිය ගමට එනකොට මේ ගම සරුසාර ගමක්. ගම වටේට වැව් දෙකක් තිබුණා. ඒ වැව් දියෙන් ගොවිතැන් කරලා ගමේ මිනිස්සු බොහොම සතුටින් ජීවත් වුණා. ඔහොම ඉන්නකොට තමයි එල්ටීටීඊ ප්‍රශ්න ඇති වෙන්න පටන් ගත්තෙ. වවුනියාව - ත්‍රිකුණාමලය ප්‍රධාන මාර්ගය වැටිලා තිබුණේ අපේ ගම හරහායි. ඒත් කලබල පටන් ගත්තාට පස්සේ අපේ ගම කෙළව‍රෙන් ත්‍රිකුණාමලයට යන්න බැරි විධියට පාර වහලා දැම්මා. ඒ හින්දා අපිට වවුනියාවෙන් එහාට  යන්න බැරි වුණා.\" යුද ගැටුම් ආරම්භවීමත් සමඟ බොහෝ ගම් වැසියන් රාත්‍රිය ගත කළේ සිය නිවෙස්වල නොවේ.  \"ග‍මට කිලෝමීටර හතරකට එහායින් තිබෙන මඩුකන්ද පන්සලට ගිහිල්ලා තමයි ‍ගමේ මිනිස්සු රෑ පහන් කරන්නේ. අපේ ගම මායිම් ගම්මානයක් හින්දා වගේම ගමේ ආරක්ෂාවට හමුදාව හිටියේ නැති හින්දා - ගමේ මිනිස්සු හමුදාවේ උපදෙස් අනුවයි හැමදාම හවස මඩුකන්ද පන්සලට යන්න පුරුදු වෙලා හිටියේ. ‍ඒ දවස්වල හැමදාම හවස 5.30 වෙනකොට හමුදාවේ හා පොලිසියේ ට්‍රක් රථ ගමට එනවා. එතකොට ගමේ මිනිස්සු ඒ ට්‍රක්වල නැගලා මඩුකන්ද පන්සලේ නිදාගන්න යනවා. රෑට ගමේ හැමෝ ම පන්සලේ නිදාගෙන පහුවදාට එළිවුනාම  ඒ ට්‍රක්වලට ම නැගලා ගමට එනවා. එහෙම ඇවිල්ලා ගොවිතැන් කරලා නැවත රෑට නිදාගන්න පන්සලට යනවා.  කාලයක් අපි ඔය විධියට ජීවත් වුණා. ඔය අතරේ තමයි ගමේ මිනිස්සු හඬවලා අපට මතක හිටින්න කොටි ගමට  ගැහුවේ.\" ඒ  1992  ඔක්තෝබර් මාසයේ 09 වැනිදාය .  \"ඒ වෙනකොට ගමේ ආරක්ෂාවට කවුරුවත් හිටියේ නෑ. මගේ මතකේ හැටියට,මුළු ගමේම රැකවරණයට හිටියේ  හමුදාවේ පස් හය දෙනෙක් විතරයි. ගමේ මිනිස්සු හැම දාම හවස ට්‍රක්වල නැගලා පන්සලට යන එන එක ගැන ඇහැ ගහගෙන හිටපු කොටි‍යෝ දවසක්  මග රැකලා ඒ ට්‍රක් රථවලට වෙඩි තිබිබා. ට්‍රක් එකට ගිනි තියලත් තිබ්බා.එදා කොටි ගහලා - ගමේ මිනිස්සු හත් දෙනෙක් මැරුණා. අපේ පවුලේ කවුරුවත් එදා  ට්‍රක් එකෙන් පන්සලට ගියේ නෑ. මොකද? එදා අපේ මහත්තයාගේ නංගිගේ ගෙදරට පොල් අතු හෙවිල්ලමින් තම‍යි අපේ පවුලේ කට්ටිය හිටියේ. මගේ මහත්තයාගේ පවුලේ පිරිමි සහෝදරයෝ හත් දෙනෙක් හිටියා. නංගිගේ ගෙදර වැඩේ ඉවර නැති හින්දා අපේ පවුලේ කට්ටිය  හවස පන්සලට ගියේ නැහැ..අද අපි ඔක්කෝම ඉන්න හින්දා මහ ගෙදර රෑට නිදා ගමු කියලා අපි තීරණය කරල පන්සලට ගියේ නැහැ. එහෙම ඉන්න අතරේ තමයි ගමේ අනෙක් මිනිස්සු ගිය ට්‍රක් එකට කොටි ගැහුවේ.\" \"කොටි වෙඩි තියනකොට අපේ පවුලේ අය කැළේට දිව්වා. අපි දරුවෝ අරගෙන අතට අහුවුණ අනෙක් ‍දේවලුත් අරගෙන ඇඳිවතින් විතරයි කැළේට පැන්නේ. කැළේ මැදට යනකොට අපි දැක්කා අපේ ගෙවල් පැත්තෙන් මහා ගින්නක්. අපි ඒ ගැන බලන්නේ නැතුව කැළෑව මැදින් දුවල ගිහිල්ලා මයිලන්කුලම කියන සිංහල ගමට ගියා. ඒ ගමේ මිනිස්සු අපිව ආරක්ෂා කරගෙන පන්සලට අරගෙන ගියා. පන්සලට ගියාට පස්සේ තමයි අපි දන්නේ අර ගිනි පත්තු වෙලා තිබෙන්නේ අපේ ගෙවල්වලට ගිනි තැබීමෙන්ය කියලා. පහුවදා උදේ ගමට ගියපු හමුදාවේ අය ඇවිල්ලා කිව්වා - අපේ ගෙවල් ඔක්කෝටම ගිනි තියලය  කියලා. අපි ගොවිතැන් බත් කරලා ගත්තු අස්වැන්න ඔක්කෝම ගින්නට අහුවෙලා විනාශ වෙලා තිබුණා. අපේ බලාපොරොත්තු එදා ඒ විදියට විනාශ වුණා.\" \"ගමට කොටි ගහලා අනාථ වුණ අ‍පි පන්සලේ මාස හයක කාලයක් අවතැන් වෙලා හිටියා. එහෙම ඉන්නකොට හමුදාවෙන් ගමට කඳවුරක් දාලා දුන්නා. ඒ විශ්වාසය මත ගමේ මිනිස්සු නැවත පැල්පත් අටවාගෙන ගමට ආවා. එහෙම ආවට පස්සෙත් සතියකට දෙකකට වතාවක් ගමේ ආරක්ෂක හමුදා මුරපොළවලට කොටි ගැහුවා. මොක ද අපේ ගමේ ආරක්ෂක වැට හින්දා කොටින්ට අනුරාධපුරය පැත්තට ඇතුළු වෙන්න බැරි වෙලා ති‍බ්බේ. ඒත් ඒ කලබල අස්සෙත්  අපි එදිනෙදා අපේ වැඩ කරගෙන හිටියා.\" \"මට දරුවෝ පස් දෙනෙක් ඉන්නවා. දුවලා තුන් දෙනයි, පුතාලා දෙන්නයි. ලොකු පුතා සිවිල් ආරක්ෂක බලකායේ හිටියේ. එයා කසාද බැඳලා හිටයේ අපේ ගමට අල්ලපු ගම වන අනුරාධපුරය ඇටඹගස්කඩ ග‍මේ දරුවෙක් එක්ක. ඒ හින්දා එයා ඒ ගමේ සිවිල් ආරක්ෂක කඳවුරේ හිටියේ. එහෙම ඉන්නකොට 2007 ජූනි මාසේ 01 වැනිදා එයා තවත් හමුදාවේ කෙනෙක් එක්ක කැළේ මැද හමුදා කඳවුරකට මෝටර් සයිකලයකින් ගිහිල්ලා තිබෙනවා. ඒ යනකොට කැළේ රැකලා හිටපු කොටි මගේ පුතාටයි, අර හමුදාවේ ළමයටයි වෙඩි තියලා තිබ්බා. මගේ දරුවාගේ මුළු ඇඟ පුරාම වෙඩි පාරවල්. මම කිරි දීලා හදපු දරුවා මටත් කලින් ජීවිතෙන් සමුගත්තා.\" \"පුතාගේ අවසන් කටයුතු සිද්ධ කළේ එයාගේ නෝනගේ ගමේ. අ‍පේ ග‍මේ ඉඳලා ඒ ගමට යන්න එන්න තිබුණේ කැළෑ පාරක්. අපි ඒ ගමට ආවේ ගියේ ඒ කැළෑ පාරෙන් තමයි. පුතා මැරිලා හත් දවසේ දානේ දීලා හත් වෙනි දවසේ අපි නැවත ගෙදර ආවා. අපේ පවුලේ අයයි ඥාතීනුයි ට්‍රැක්ටර්වල නැගලා තමයි ආවේ. අපි ගෙදර ඇවිල්ලා හිටියාට එදා අපේ මහත්තයා හිටියේ බොහොම හිතේ අමාරුවෙන්. මගේ පුතාට දරුවෝ දෙන්නෙක් හිටියා. පොඩි දරුවට එතකොට යාන්තම් අවුරුද්දක් විතර ඇති. මගේ මහත්තයා පහුවදා කිව්වා - පුතාගේ ළමයි බලන්න ඕන කියලා. අපි කිව්වා කැළෑ පාරෙන් තනියම යන්න එපා - තව කීප දෙනෙක් එක්ක පස්සේ යමු කියලා. ඒත් එයා මගේ කීම අහන්නේ නැතුව ෆුට් සයිකලෙන් අර කැළෑ පාරෙන් පුතාගේ දරුවෝ බලන්න ගියා. ඒ යන්න ගියේ එයාගේ ජීවිතේ අවසන් ගමන කියලා මම හීනෙන්වත් හිතුවේ නෑ. ඒත් කාලකණ්ණියෝ මගේ මහත්තයාට වෙඩි තියලා මරලා තිබ්බා. පුතා මැරිලා දවස් අටක් ගත වෙන්න කලින් මගේ මහත්තයත් මට නැති වුණා. දවස් අටක් ඇතුළත පුතයි, මහත්තයයි දෙන්නා ම නැති වුණ මට අන්තිමේදී  අඬන්න කඳුළු ඉතුරු වුණේ නෑ.\" \"දැන් මම ජීවිතේ තනි වෙලා.ගැහැණු දරුවෝ කසාද බැඳලා ගියා. පොඩි පුතා ඩ්‍රයිවින් රස්සාවක් කරනවා. මම එයාලට කරදරයක් වෙන්න කැමති නෑ. එයාලටත් මහ ලොකුවට සල්ලි බාගේ නෑ. මම අද මමයි මහත්තයයි දුක් විඳලා හදා ගත්ත ගෙදර ජීවත් වෙනවා. දැන් අපේ ගෙයි වහලය කඩා වැටිලා. බිත්ති පෙරළෙන්න ළඟයි. දැන් මට මොන ගෙවල් දොරවල් ද? ගෙදර වාගේ තමයි මගේ ජීවිතෙත් දැන් කඩා වැටෙන්න ළඟයි. මට දැන් ජීවිතේ විඳින්න දුකක් ඉතුරු වෙලා නෑ. මම පොල් ඉරටු  සුද්ධ කරලා කාටවත් කරදරයක් නැතුව ජීවත් වෙනවා. ඒත් මගේ මහත්තයගෙයි-ලොකු පුතාගෙයි රූප මගේ හිතේ එහෙට මෙහෙට දුවනවා. අපි දෙන්නා ලොකු පුතා වඩාගෙන  හිටිය හැටි මතක් වෙනවා.\" දැන් මම ජීවිතේ අනිත්‍යය ගැන මෙනෙහි කරනවා. හැම පෝයට ම සිල් ගන්නවා. මුළු ජීවිතේම දුකක් කියන එක මම ප්‍රායෝගිකව අත්විඳලා තිබෙනවා. මම කාටවත් වෛර කරන්නේ නෑ . නැවත යුද්ධයක් ඇති වෙලා මට වගේ දුකක් කාටවත් ඇති වෙන්න එපා කියලා මම හැමදාම ප්‍රාර්ථනා කරනවා.\" යුද්ධය අවසන් සමයේ  ශ්‍රී ලංකා යුද හමුදාවේ  අවසන් මුර කපොල්ල පිහිටියේ වවුනියාව ඕමන්ත ප්‍රදේශයේය. ඕමන්තෙන් එපිට වූයේ එල්ටීටීඊ පාලන ප්‍රදේශයක් වන අතර ඕමන්තෙන් එපිට එල්ටීටීඊ පාලනයේ  ප්‍රධාන කඳවුරු පුලියන්කුලම, කනගරායන්කුලම, මාන්කුලම, කිලිනොච්චිය, මුලතිව්, මල්ලාවි හා නෙඩුන්කේනි ප්‍රදේශ පුරා ක්‍රියාත්මක විය. 'කනගරායන්කුලම' එල්ටීටීඊ සංවිධානයේ බලකොටුවක්ව පැවති අතර, තරමක් උස් භූමියක පිහිටි  කනගරායන්කුලම නම ඇසූ පමණින් යුද්ධයේ බිහිසුණු බව සිහි කරවන තරමට  ප්‍රසිද්ධ ස්ථානයක් වී  පැවතිණ. කනගරායන්කුල‍මේ පදිංචි යුවළක් වන නාගමුත්තු හා ලක්ෂ්මී අම්මාට දාව දරුවන් හත් දෙනෙකි. ගොවිතැන ජීවිකාව කර ගත් නාගමුත්තුගේ පයට නොපෑගුණ බිමක් කනගරායන්කුලමේ නැති තරම්ය. \"කොටි සංවිධානයේ ක්‍රියාකාරකම් අපේ පළාත්වල වැඩියෙන් සිද්ධ වුන හින්දා ආණ්ඩුවේ හමුදාව අපේ ගම්මානවලට ප්‍රහාර එල්ල කළා. අපට යුද්දේ උපරිම කරදර ඇති වුණේ 'ජයසිකුරු' මෙහෙයුම කාලයේ. ජයසිකුරු මෙහෙයුම වෙලාවේ අපි ගම්මාන අත්හැරලා යන්න ගියා. කනගරායන්කුලමේ හිටපු පිරිසක් කිලිනොච්චිය පැත්තට ගියා. තවත් පිරිසක් වවුනියාව පැත්තට ගියා. මෙහෙයුම හින්දා අපට කෙලින් ම වවුනියාවට යන්න බැරි වුණා. තැනින් තැන ටික ටික කල් ඉඳලා තමයි අපි වවුනියාවට ආවේ. එහෙම ඇවිල්ලා අපේ ඥාතීන්ගේ ගෙවල්වල අපි ජීවත් වුණා.\"ලක්ෂ්මී අම්මා සිය මතකය අවදි කරන්නීය. \"ස්ථිර රැකියාවක් නැතුව ජීවත් වුණ අපට අවසානයේ ඉතුරු වුණේ කුලී වැඩ විතරයි. යුද්දේ හින්දා මගේ ළමයින්ට ඉගෙන ගන්න බැරි වුණා. ඒ අය ඉස්කෝලේ ගියේ ටික කාලයයි. බෝම්බ පිපිරීම් මැද ළමයින්ට ඉගෙනීම මග හැරුණා. දරුවෝ හරියට ඉගෙන ගත්තේ නැති හින්දා ඒ අයටත් හරි හමන් රස්සාවක් හොයා ගන්න බැරි වුණා.\" \"වවුනියාවට ඇවිත් අපි ගොයම් කපලා, කුලී වැඩ කරලා තමයි ජීවත් වුණේ. එහෙම හැම දා ම ජීවත් වෙන්න බැරි හින්දා අපි සාම කාලයේ 2002 අවුරුද්දේ ආපහු කනගරායන්කුලමට ආවා. ඇවිල්ලා යාන්තම් නැවත ජීවිත ගොඩ නගා ගන්න උත්සහ කළා. ඒත් අපේ ජීවිතවල සැනසීම කියන දේ ගෑවිලාවත් තිබ්බේ නෑ. නැවත අපට යුද්දෙට මැදි වෙන්න සිද්ධ වුණා. සාම කාලයෙන් පස්සේ නැවත අපේ ගම්මානවලට හමුදා ප්‍රහාර එල්ල වෙන්න පටන් ගත්තා. අපි ඒ ප්‍රශ්න මැද කොහොම හරි ජීවත් වුණා. ඔය අතරේ මගේ මහත්තයාට හැදිලා තිබුණ වකුගඩු රෝගය තවත් දරුණු  වුණා. එයාගේ අසනීපයට  හරිහමන් විදියට බේතක් හේතක් කර ගන්න බැරි වුණ හින්දා මහත්තයා 2006 අවුරුද්දේ නොවැම්බර් මාසයේ 18 වැනිදා වකුගඩු අමාරුවෙන් දුක් විඳලා මැරුණා. ඒත් එක්කම අවසන් සටන් හින්දා අපට ගම්මාන අතහැරලා යන්න සිද්ධ වුණා. අ‍පි මාන්කුලම හරහා මුලතිව්වලට ආවා. මහත්තයා අහිමි වුණ මම මගේ දරුවොත් එක්ක  තනි වෙලයි  මුලතිව්වලට ආවේ. අපි අවතැන් වෙලා මුලතිව්වලට ආවාට පස්සේ තමයි - මගේ ජීවිතේ දුක්ඛිතම දවස් උදා වුණේ. මගේ ඇස් දෙක වාගේ හිටපු දරුවෝ දෙන්නෙක් දවස් හතරක් ඇතුළත මැරුණා.\" \"කාලකණ්ණි යුද්ධය මගේ දරුවෝ මගෙන් උදුරා ගත්තා. අපට හරියට කන්න බොන්න දෙයක් නැතුව, හරියට අඳින්න දෙයක් නැතිව ඉන්නකොට 2009 පෙබරවාරි මාසයේ 16 වැනිදා අපි හිටපු පැත්තට ෂෙල් වෙඩි වැටෙන්න ගත්තා. එහෙම වැටුණ ෂෙල් වෙඩිල්ලකට මගේ ලොකු පුතා නාගමුත්තු විග්නේශ්වරන් අහුවුණා. වෙඩි වැදුණ දරුවා එදා මැරුණා. එයා නැති වෙන කොට එයාට අවුරුදු තිහයි. මට මගේ දරුවාගේ අවසන් කටයුතුවත් හරියට කර ගන්න බැරි වුණා. දරුවා වැල්ලේ වළ දාලා අපි පිටත් වුණා. දරුවාගේ අවසන් කටයුතු හරියට කර ගන්න බැරි වුණ එක ගැන මට අදටත් තියෙන්නේ කියා ගන්න බැරි දුකක්.\" \"ඒ දරුවා නැති වුණ දුකට ආපු කදුළු වේලෙන්නත් කලින් නැවත වතාවක් ම‍ගේ ඇස්වලට කදුළු උරුම වුණා. එදා 2009 පෙබරවාරි 20 වැනිදා. මුලතිව් වෙරළට යාන්තම් එළිය වැටුණා විතරයි. එක දිගට ෂෙල් වෙඩි වැටෙන්න පටන් ගත්තා. ඒ ෂෙල් වෙඩිල්ලකට මගේ ලොකු දුවත් බිලි වුණා. එයාගේ මළ සිරුරත් වැල්ලේ වළදාන්න තමයි මට සිද්ධ වුණේ. අ‍ම්මෙක් වුණ මම කොහොමද ඒ දුක දරා ගන්නේ? එතකොට නාගමුත්තු විනෝදනි කියන මගේ දරුවාට වයස අවුරුදු විසිඅට ලැබුවා විතරයි. එහෙව් අතීතයක් තමයි මට තියෙන්නේ,\" ලක්ෂ්මි අම්මාගේ කඳුළු තවමත් වියළී නැත. \"යුද්දේ ඉවර වුණාට පස්සේ අපි හමුදාවට භාරවෙලා සෙට්ටිකුලමේ අනාථ කඳවුරුවලට ආවා. අපි ඒ කඳවුරුවල මාස ගණනාවක් ඉඳලාආයෙත් ගමට ගියා. ඒත් මගේ මහත්තයාගේ, දරුවන්ගේ මතකයන් එක්ක මට ගමේ ඉන්න බැරි වුණා. ඒ හින්දා නැවත අපි වවුනියාවේ 'තාලිකුලම' ගමට ගියා. දැන් මගේ බාලම දුව දහය (10) වසරේ ඉගෙන ගන්නවා. මම කුලී වැඩ කරලා දරුවාට උගන්වනවා. කොහොම හරි මගේ බාලයාට හරි උගන්වන්න ඕන කියන බලාපොරොත්තුව විතරයි මට දැන් ඉතුරු වෙලා තිබෙන්නේ. මට ජීවිතේ ගැන කළකිරිලා ඉන්නේ. ඒත් මේ පොඩි එකී හින්දයි  මම දැන් ජීවත් වෙන්නේ. මම පතන්නේ මගේ හතුරෙකුටවත් ඒ වාගේ යුද්ධයකට නැවත මුහුණ දෙන්න අවස්ථාවක් උදා වෙන්න එපා කියලයි. මම කාටවත් ශාප කරන්නේ නෑ. ඒත් මම මටම ශාප කර ගන්නවා. මගේ දරුවන්ගේ මළගම බලන්න මට සිද්ධ වෙච්ච එක ගැන.\" "}, {"headline": null, "date": null, "news": "සෞදි අරාබියේ මොහමඩ් බින් සල්මාන් කුමරු පවසන්නේ, කලාපය තුළ උණුසුම් තත්ත්වයක් වර්ධනය වන හෙයින් ඕනෑ ම තර්ජනයකට මුහුණ දීමට සෞදි අරාබිය පසුබට නොවන බවය. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. රජය මුලදී කියා සිටියේ හම්බන්තොට තෙල් පිරිපහදු සංකීර්ණය සඳහා සිංගප්පූරු සමාගමක් 70%ක මුදලක් සහ ඕමාන් සමාගමක් 30%ක මුදලක් ආයෝජනය කරන බවය. පටු වීථි සහ එකිනෙක යාබදව පිහිටි ගොඩනැගිලිවලින් පිරි, වසර සිය ගණනක් පැරණි 'චෝක්බසාර්' ප්‍රදේශය මෙම ගින්නෙන් විනාශ විය. බ්‍රෙන්ට් බොර තෙල් බැරලයක මිල සඳුදා අමෙරිකානු ඩොලර් 81.16 ක් ලෙස සටහන් වූ අතර 2014 නොවැම්බර් මාසයෙන් පසුව වාර්තා වූ ඉහළ ම මිල මෙය වේ. \"ශ්‍රී ලංකාවේ පොලිසිය ඕනෑම අපරාධයක් නිරාකරණය කළ හැකි පොලිසියක් බව\" පොලිස් මාධ්‍ය ප්‍රකාශකවරයා සඳහන් කළත් මේ නඩුවේ සැකකරුවන් අත්අඩංගුවට ගැනීමට පොලිසිය ප්‍රමාද බව නීතිවේදියා පවසයි. විවිධත්වයට පත් එක්සත් අරාබි එමීර් රාජ්‍යය කලාපීය වෙළෙඳ හා සංචාරක කේන්ද්‍රස්ථානයක් බවට පත්විය. එරට ආයතන විදේශවල විශාල ලෙස ආයෝජනය කර ඇත. ඉරානය සහ ඇමෙරිකා එක්සත් ජනපදය අතර ඉහළ යමින් පවතින දේශපාලන උණුසුම හේතුවෙන් ලෝක වෙළෙඳපොලේ ඉන්ධන මිල වාර්තාගත මට්ටමින් ඉහළ යයි. "}, {"headline": "\"ඉරානය සෙල්ලම් කරන්නේ ගින්දරත් එක්ක\"", "date": "2017 පෙබරවාරි 4", "news": "ඉරානය කෙටිදුර විහිදුම් මිසයිල අත්හදා බැලීමක් සහ රේඩාර් පද්ධතිය පරීක්ෂා කිරීමේ හමුදා පුහුණු මෙහෙයුමක් දියත් කොට තිබේ. ඉරානය මෙම පියවර ගනු ලැබුවේ ඇමරිකා එක්සත් ජනපදය විසින් එරට මිසයිල අත්හදා බැලීම් වලට එරෙහිව සම්භාදක පනවනු ලැබ දිනක් ගත වීමෙන් අනතුරුවයි.  පසුගිය ඉරිදා ඉරානය සිදු කළ බැලස්ටික් මිසයිල අත්හදා බැලීම සහ ටෙහෙරාන් පාලනය විසින් ත්‍රස්තවාදයට දිගින් දිගටම සහය ලබා දීම හේතු කොට ගෙන මෙම සම්බාධක පැනවූ බව ජනාධිපති ට්‍රම්ප් පාලනය ප්‍රකාශ කොට තිබේ. ඇමරිකානු ජනාධිපති ට්‍රම්ප් ට්විටර් පණිවුඩයකින් පවසා තිබුනේ \"ගින්දරත් එක්ක සෙල්ලම් කරන ඉරානය ජනාධිපති ඔබාමා පෑ කරුණාව ඇගයීමට නොදත් රටක්\" බවය.  ජනාධිපතිවරයාගේ ප්‍රකාශයට ප්‍රතිචාර දැක්වූ ඉරාන රජය කියා සිටියේ අත්දැකීම් අඩු පුද්ගලයෙකුගේ මෙවැනි ප්‍රකාශ නිෂ්එල බවත් ඇමරිකාව විසින් පනවනු ලැබූ සම්බාධක වලට පිළිතුරු වශයෙන් ඊට සමාන පියවරක් සිය රජය ද ගැනීමට බලාපොරොත්තු වන බවත්ය.  "}, {"headline": null, "date": null, "news": "විභාග වංචා වැළැක්වීමට යයි පවසමින් එම තීරණය ගෙන ඇති නමුත් විභාග නොපැවැත්වුණු සති අන්තයේත් කෙටි පණිවුඩ සේවාවන් සක්‍රීය නොකිරීම ගැන ජනතාව ප්‍රශ්න කරති. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. එම ස්ථානයට ගිය අපට දැනුණේ \"වෙන ම ලෝකයකට ගියා\" වැනි හැඟීමකි. තරුණයියන් පිරිසක් කාඩ් ක්‍රීඩා කරති. තවත් පිරිසක් සිගරට් බොමින් දේශපාලන සාකච්ඡාවක් පවත්වති. 2019 ඉන්දීය මහ මැතිවරණය ජය ගත් නරේන්ද්‍ර මෝදි දෙවන වරටත් ඉන්දීය අග්‍රාමාත්‍යවරයා ලෙස දිවුරුම් දෙයි. නගරයේ කිසිදු තාප්පයක, ගසක හෝ පොදු දැන්වීම් පුවරුවක පවා දේශපාලන පෝස්ටර් අලවා නොතිබිණි. ඉටි කොළ කිසිසේත් භාවිත නොවීය. බස් රථවල, පාලම් මත පෝස්ටර් දක්නට නොලැබිණි. වසර තිහක් පුරා පැවති ගැටුම් නිම වී වසර දහයක් සපිරුණ ද උතුරු නැගෙනහිර ජනතා ගැටලුවලට විසඳුම් ලබා දීමට බලධාරීන් තවමත් අසමත්ව ඇතැයි මැසිවිළි පළ වෙයි. \"මේ අවස්ථාවේ අපි ශ්‍රී ලංකාවට උදව් කරන්න ඕනේ කියල අපිට හිතුණා. සමහරු අපිට ශ්‍රී ලංකාවට යන්න එපා කිව්වා. නමුත් අපි තීරණය කළා ලංකාවට එන්න.\" බෝම්බ පිපිරීමෙන් පසු ආසන්න දින කිහිපයක පැමිණි නරඹන්නන්ගේ දෛනික සංඛ්‍යාව 10 ට අඩු බව එහි නිලධාරීහු පැවසූහ. ජන්ද දායකයින් මිලියන 900ක් ජන්දය දීමට සුදුසුකම් ලබා ඇති ඉන්දීය මහ මැතිවරණය ඉන්දීය අග්‍රාමාත්‍ය නරේන්ද්‍ර මෝඩිගේ බලය උරගා බැලීමට ලැබෙන අවස්ථාවක් ලෙස සැලකේ. දිනෙන් දින වැඩි වෙමින් යන ගුවන් මගීන් සංඛ්‍යාවත් සමග කටුනායක ජාත්‍යන්තර ගුවන් තොටුපළේ ඇති තදබදය මේ වන විට ප්‍රධාන ගැටලුවක් බවට පත්ව තිබේ. මෙම ගිවිසුමට අත්සන් තබන ලද්දේ, බෝයිං සමාගමේ 737 මැක්ස් ගුවන් යානා දෙකක් මාරාන්තික අනතුරට ලක් වීමෙන් පසු එම මාදිලියේ සියලු ගුවන් යානා පියාසර කරවීම අත්හිටුවා ඇති පසුබිමක් තුළය. \"මහත්තයට ඕනෑ කමක් තිබුණේ නැහැ ගෙයක් හදා ගන්න. ඉන්න තැනක් ඕන නිසා මම මහත්තයා ළඟ දරුවා දාලා රට ගියා. මම රට ගිහින් එද්දී ළමයවත් දාලා මහත්තයා වෙන කෙනෙක් එක්ක ගිහින් තිබුණා.\" පාර්ලිමේන්තුවේ බහුතරයක් නොමැතිව එක්සත් ජාතික පෙරමුණ වත්මන් ආණ්ඩුව පවත්වාගෙන යන බැවින් මෙවර අයවැය සම්බන්ධ ජන්ද විමසීම ආණ්ඩුවේ ඉදිරි ගමනට තීරණාත්මකය. වසර පහක් තුළ රාජ්‍ය සේවකයින්ගේ වැටුප් 107%කින් ඉහළ දමා ඇති බව පවසන මුදල් අමාත්‍ය මංගල සමරවීර, පොලිසිය සහ ත්‍රිවිධ හමුදා සඳහා ගෙවන දීමනා ඉහළ දැමීමට යෝජනා කරයි. ශ්‍රී ලංකාවේ විශ්වවිද්‍යාල ප්‍රජාව තුළ 50%ත් 60%ත් අතර ඉහළ ප්‍රතිශතයක් කාන්තාවන්ට වෙන් වී තිබුණ ද, ශ්‍රම බලකායේ කාන්තා නියෝජනය 30%ක් පමණක් බව මුදල් ඇමතිවරයා පවසයි. අයවැය ගැන විවිධ තරාතිරමේ කාන්තාවන් සිය අපේක්ෂාව පළකරද්දී, \"ජනහිතකාමී ලෙස අයවැය ඉදිරිපත් කිරීම රජයට අභියෝගයක් විය හැකි\" බව ආර්ථික විශේෂඥයෙක් පවසයි. චීන ජාතිකයන් දෙස සැමගේ අවධානය යොමු වුව ද, මෙම ප්‍රදේශයේ කම්කරුවන් ලෙස කටයුතු කරන ඉන්දීය සහ බංගලාදේශ ජාතිකයන් ද සිය ගණනක් සිටිති. ගෙවුණු 71 වසර තුළ ආර්ථික සහ සමාජීය වශයෙන් ශ්‍රී ලංකාවට බලපාන ක්ෂේත්‍ර කීපයක විකාශනය පිළිබඳ කෙටි පසුවිපරමක් 1990 වසරෙන් පසුව චීනයේ අවම වාර්ෂික ආර්ථික වර්ධනය පසුගිය වසරේ වාර්තා වී ඇති අතර එය ගෝලීය ආර්ථිකයට බලපානු ඇතැයි බිය පළ වේ. "}, {"headline": "ඊශ්‍රායලයේදී ට්‍රම්ප්ගෙන් ඉරානය ගැන අනතුරු ඇඟවීමක්", "date": "2017 මැයි 22", "news": "ඉරානය, ත්‍රස්තවාදයට සහ සන්නද්ධ කණ්ඩායම්වලට සහාය ලබා දෙන බව පවසන ඇමරිකානු ජනාධිපති ඩොනල්ඩ් ට්‍රම්ප් එය වහා නවතා දැමීමට කටයුතු කරන ලෙස බල කර සිටී. ඉරානය න්‍යෂ්ටික අවි බලය අත්පත් කර ගෙන ඇත්නම් ඉන් ඇති විය හැකි තර්ජනය පිළිබඳ ඇමරිකානු ජනාධිපතිවරයා අනතුරු අඟවා සිටියේ සිය ඊශ්‍රායල සංචාරය අරඹමිනි. ජෙරුසෙලමේදී මාධ්‍යවේදීන් හමුවේ අදහස් දැක්වූ ජනාධිපතිවරයා \"න්‍යෂ්ටික අවි සන්තකයේ තබා ගැනීමට ඉරානයට කිසිදා අනුමැතිය නොදිය යුතුයි\" යනුවෙන් සඳහන් කළේය. ඇමරිකානු ජනාධිපතිවරයා එම අදහස් පළ කරන අවස්ථාවේ ඊශ්‍රායලයේ ජනාධිපති රූවන් රූබිරිව්ලන් ද එහි විය. මේ අතර දෙවෙනි වරටත් ජනාධිපති ධුරය සඳහා තේරී පත් වූ ඉරාන ජනාධිපති හසන් රුහානි කියා සිටියේ මැදපෙරදිග ත්‍රස්තවාදයට එරෙහිව සිට ගත්තේ ඉරානය සහ එහි මිත්‍ර පාර්ශ්වවන ලෙබනනයේ හිස්බුල්ලා සංවිධානය වැනි කණ්ඩායම් බවය. ඉරානයේ සහාය නොමැතිව කලාපීය ස්ථාවරත්වය ළඟා කර ගත නොහැකි බව ද ජනාධිපති රුහානි පැවසීය. ජනාධිපති ට්‍රම්ප් ඊශ්‍රායලය බලා පැමිණියේ ඇමරිකාවට වැදගත් මිත්‍ර රටක් වන සෞදි අරාබියේ සංචාරය නිම කරමිනි. එහිදී ඇමරිකානු ජනාධිපතිවරයා විසින්, සමුළුවකට සහභාගී වූ අරාබි සහ මුස්ලිම් නායකයන් අමතනු ලැබීය.  ජෙරුසෙලමට පැමිණ සිටින ඇමරිකානු ජනාධිපතිවරයා ඊශ්‍රායල සහ පලස්තීන නායකයන් හමු වනු ඇත. දින අටක නිල සංචාරය ඇතුළත ජනාධිපති ට්‍රම්ප් ඊශ්‍රායලය, පලස්තීන කලාපය, බ්‍රසල්ස් නුවර මෙන්ම වතිකානය සහ සිසිලියට ද යාමට නියමිතය. "}, {"headline": "ඉරාන් න්‍යෂ්ටික ගිවිසුම මැරුණේ නැහැ-ප්‍රංශ විදේශ ඇමති", "date": "2018 මැයි 9", "news": "ඉරානය සමඟ ඇතිකර ගෙන තිබුණ න්‍යෂ්ටික ගිවිසුමෙන් ඉවත් වීමට ඇමෙරිකා එක්සත් ජනපදය තීන්දු කළත්, එය නොතකා ගිවිසුම රැක ගැනීම සඳහා දිගටම පෙනී සිටින බවට ලෝකය පුරා දේශපාලනඥයන් ප්‍රතිඥා දී ඇත. ඇමෙරිකා එක්සත් ජනපදය අනුව යමින්, ඉරානයට එරෙහිව යළිත් සම්බාධක පනවන්නේ නැති බව යුරෝපා හවුල පවසයි. ඉරාන් න්‍යෂ්ටික ගිවිසුම දිගටම පවත්වා ගතයුතු යයි චීනය සහ රුසියාව කියා සිටිති. ඇමෙරිකාව ඉවත්ව ගියත් \"ඉරාන් න්‍යෂ්ටික ව්‍යාපෘතිය අවසන් හුස්ම හෙළා නැතැයි\"  කියා  සිටි ප්‍රංශ විදේශ ඇමතිවරයා, එම ගිවිසුම ආරක්ෂා කර ගැනීම සඳහා තමා ලබන සඳුදා බ්‍රිතාන්‍ය, ජර්මන් සහ ඉරානයේ විදේශ ඇමතිවරුන් මුණ ගැසීමට අදහස් කරන බව ප්‍රකාශයට පත් කර ඇත. ඔබාමා පාලන සමයේ ඉරානය සමග ඇති කර ගත් න්‍යෂ්ටික ගිවිසුමෙන් ඇමරිකාව ඉවත් කර ගන්නා බව ප්‍රකාශයට පත් කළ ජනාධිපති ඩොනල්ඩ් ට්‍රම්ප්,එම ගිවිසුම විග්‍රහ කරන ලද්දේ  \"දිරාපත් වූ සහ නරක් වූවක්\" හැටියටය. \"පුරවැසියෙකු වශයෙන්\" එය තමා  \"අපහසුතාවට\" පත් කරන්නක් බවත් ජනාධිපති ට්‍රම්ප් ප්‍රකාශ කර ඇත. සිය මිත්‍ර යුරෝපා රටවල උපදේශයන්ට එරෙහිව යමින් ජනාධිපතිවරයා සඳහන් කළේ, 2015 වසරේ දී ගිවිසුම අත්සන් කිරීමෙන් අනතුරුව ඉවතලන ලද ආර්ථික සම්බාධක තමන් විසින් යළි පැනවීමට ඉඩ ඇති බවය. ඇමෙරිකාවට ප්‍රතිචාරය දක්වමින් ඉරානය \"න්‍යෂ්ටික ශක්තිය සහ න්‍යෂ්ටික අවි නිෂ්පාදනයේ ලා ප්‍රධාන සාධකයක් වන යුරේනියම් ජව ගැන්වීමේ වැඩපිළිවෙල යළි බලගන්වන\" බව කියා සිටියේය. ඉරාන ජනාධිපති හසන් රවුහානි පවසන්නේ \"සිය වගකීම් සඳහා තවදුරටත් ගරු නොකරන බව එක්සත් ජනපදය නිවේදනය කර ඇති බවය\". \"අවශ්‍ය වුවහොත් පියවර ගැනීම සඳහා සූදානමින් සිටින ලෙස ඉරාන න්‍යෂ්ටික බලශක්ති ආයතනයට මා නියෝග කර තිබෙනවා. ඒ අනුව අවශ්‍ය නම් සීමාවකින් තොරව කාර්මික මට්ටමින් න්‍යෂ්ටික බලගැන්වීම් යළි  ආරම්භ කිරීමට අපට හැකි වේවි\" ජනාධිපති හසන් රවුහානි පවසයි. න්‍යෂ්ටික ශක්තිය සහ න්‍යෂ්ටික අවි නිෂ්පාදනයේ ලා ප්‍රධාන සාධකයක් වන යුරේනියම් ජව ගැන්වීමේ වැඩපිළිවෙල යළි බලගන්වන බවත් ඉරානය කියා සිටියි. මිත්‍ර රටවල් සහ ගිවිසුමට අත්සන් තැබූ සෙසු පාර්ශ්ව සමග සාකච්ඡා කිරීමට ප්‍රථම \"තවත් සති කීපයක්\" තමන් සතු බව ඉරාන ජනාධිපතිවරයා වැඩිදුරටත් පැවසීය.  \"ගිවිසුමට අදාළ සෙසු සාමාජිකයන්ගේ සහයෝගය ඇතිව ගිවිසුමේ අරමුණු ළඟා කර ගැනීමට අපට හැකි වුවහොත් ගිවිසුම එලෙසම පවතීවි\" ඔහු සඳහන් කළේය. ඇමෙරිකාව න්‍යෂ්ටික ගිවිසුමෙන් ඉවත් වුනත්, සියරට සමඟ පවත්වා ගෙන පැමිණි වෙළෙඳ සබඳතා දිගටම පවත්වා ගෙන යන බවට එම ගිවිසුමට අත්සන් කළ යුරෝපා රටවල් සහතික වන්නේ නැත්නම් තමන් ගිවිසුමෙන් ඉවත් වෙන බව ඉරානයේ ඉහළම නායක අයතුල්ලා කුමෙයිනි පවසයි. 'ට්විටර්' පණිවුඩයක් මගින් කෙළින්ම ජනාධිපති ට්‍රම්ප් අමතන අයතුල්ලා කුමෙයිනි, \"ට්‍රම්ප්! ඔබ අත්වැරැද්දක් සිදුකර ඇතැයි\" සඳහන් කරයි. මේ අතර ඉරාන් පාර්ලිමේන්තුවේ මන්ත්‍රීවරුන් විසින් න්‍යෂ්ටික ගිවිසුමේ  මුද්‍රිත පිටපත්වලට ගිනි තබන ලද බවක් ද වාර්තා වෙයි. ඉරානයේ න්‍යෂ්ටික ක්‍රියාකාරකම් සීමා කිරීම සඳහා ලෝක බලවතුන්ට ඉරානයත්  සමග එකඟතාවකට ළඟා වීමට හැකි වූයේ දීර්ඝ කාලයක් පැවති සාකච්ඡාවලින් අනතුරුවය. 'ටෙහෙරාන්' න්‍යෂ්ටික ව්‍යාපෘතිය සම්බන්ධයෙන් එකඟතාවකට පැමිණීමේ බලාපොරොත්තුවෙන් ඇමරිකාව, එක්සත් රාජධානිය, ප්‍රංශය, රුසියාව, චීනය හා ජර්මනිය යන \"ලෝක බලවතුන්\" ලෙස හැඳින්වෙන රටවල් සහ ඉරානය අතර දශකයකට අධික කාලයක් කඩින් කඩ සාකච්ඡා පැවැත්වුණ අතර එහි ප්‍රතිපලයක් වශයෙන් අදාළ ගිවිසුම අත්සන් කර ගැනීමට හැකි විය. ඒ අනුව එක්සත් ජාතීන්ගේ සංවිධානය, ඇමෙරිකා එක්සත් ජනපදය සහ යුරෝපා සංගමය විසින් එතෙක් පනවා තිබුණ  ආර්ථික සම්බාධක ඉවත් කර ගැනීමටත්, ඊට හිලව් වශයෙන් ඉරාන න්‍යෂ්ටික ක්‍රියාකාරකම් සීමා කිරීමටත් තීන්දු කෙරිණ. අදාළ ගිවිසුම මගින් ඉරානය න්‍යෂ්ටික ක්‍රියාකාරකම් සීමා කර ඇත්තේ නිශ්චිත කාලයකට පමණක් බව පවසමින් ජනාධිපති ට්‍රම්ප් ආරම්භයේදීම මැසිවිලි පළ කළේය. බැලස්ටික් මිසයිල් අත්හදාබැලීම් නතර කිරීමට එම ගිවිසුම අසමත් වී ඇති බව  ඔහුගේ අදහස වෙයි. එතෙක් තහනම් කර තිබුණ ඩොලර් කෝටි දහදාහක් පමණ වූ ඉරාන වත්කම් න්‍යෂ්ටික ගිවිසුම අත්සන් කිරීමත් සමඟ නිදහස් කළ අතර, එම මුදල් \"මැදපෙරදිග කලාපයේ අවි බෙදා හැරීම සහ ත්‍රස්තවාදය සඳහා\" යොදා ගෙන ඇති බවට ජනාධිපති ට්‍රම්ප් චෝදනා කරයි.   මෙයින් වසර තුනකට පෙර 2015 දී  ඇමරිකාව වෙනුවෙන්  අදාළ ගිවිසුමට අත්සන් තැබූ හිටපු ජනාධිපති බරක් ඔබාමා පවසන්නේ, ජනාධිපති ට්‍රම්ප්ගේ ප්‍රකාශ \"නොමඟ යවන සුළු\" බවය. ගිවිසුමට බාධා එල්ල නොකරන ලෙස එක්සත් රාජධානිය, ප්‍රංශය සහ ජර්මනිය ඇමරිකාවෙන් ඉල්ලා ඇත. "}, {"headline": null, "date": null, "news": "සෞදි අරාබියේ මොහමඩ් බින් සල්මාන් කුමරු පවසන්නේ, කලාපය තුළ උණුසුම් තත්ත්වයක් වර්ධනය වන හෙයින් ඕනෑ ම තර්ජනයකට මුහුණ දීමට සෞදි අරාබිය පසුබට නොවන බවය. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. අභ්‍යවකාශ මධ්‍යස්ථානය සංචාර සහ වෙනත් ව්‍යාපාර සඳහා විවෘත කරන බව ඇමරිකාවේ ස්ථාපිත නාසා ආයතනය පවසයි. ඇමරිකාවේ තහනමට ලක්වූ චීනයේ 'හුවාවි' සමාගම සමඟ 5G තාක්ෂණය ව්‍යාප්ත කිරීම අරමුණු කරගනිමින් රුසියාව වෙළෙඳ ගිවිසුමකට අත්සන් තබයි. ට්‍රම්ප් විරෝධී රැළිය පැවැත්වෙන ස්ථානය සැණකෙළි ස්වරුපයක් ගෙන ඇති අතර එම ප්‍රදේශයේ පොලිස් ආරක්ෂාව තර කර ඇත. තෙදින නිළ සංචාරයක් අරඹමින් ඇමෙරිකානු ජනාධිපති ඩොනල්ඩ් ට්‍රම්ප් බ්‍රිතාන්‍යයට පැමිණෙයි .සිය සංචාරය අතරතුර බ්‍රිතාන්‍ය අග්‍රාමාත්‍යවරිය මෙන්ම රජ පවුලේ සාමාජිකයින් හමුවීමට ද ඇමෙරිකානු නායකයා බලාපොරොත්තු වේ. සමාජ මාධ්‍ය ගිණුම් සියල්ල පිළිබඳව තොරතුරු අනාවරණය කළ යුතුය. තොරතුරු වසන් කිරීමක් සිදු කළහොත් ඊට \"බරපතළ ප්‍රතිවිපාක\" විඳීමට සිදුවනු ඇත. අපරාධය සම්බන්ධයෙන් පරීක්ෂණ පවත්වන වර්ජිනියා නිලධාරීන්ට සහයෝගය පිණිස ෆෙඩරල් ඔත්තු අංශයේ(FBI) නිලධාරීන් ද 'වර්ජනියා බීච්' කරා ගොස් සිටින බව ඇමෙරිකානු මාධ්‍ය වාර්තා කරයි. චීනයේ නිෂ්පාදිත ජංගම දුරකතන ශ්‍රී ලංකාවේ ද විශාල වශයෙන් භාවිත කෙරේ. ඒවා අතර,'හුආවි' Huawei ජංගම දුරකතන සහ ටැබ්ලට් පරිහරණය කරන ශ්‍රී ලාංකිකයන්ගේ සංඛ්‍යාව ඉහළ මට්ටමක පවතී. ත්‍රස්ත විරෝධී රාජ්‍ය අතරට එක් වූ හෙයින් ශ්‍රී ලංකාවේ පුරවැසියන්ටත් ඩොලර් 14ක් වැනි සුළු මුදලක් ගෙවා ඇමරිකාවට ඇතුළුවීමේ අවසර පත්‍රයක් ලබා ගත හැකි බවට වාර්තා පැතිරිණ. \"මම අන්තර්ජාලයෙන් ටිකට් පතේ අංක පරීක්ෂා කළ විට තමයි මේ ගැන දැනගත්තේ. මම හිතුව කවදාහරි ඒ අංක සේරම එකට දකියි කියලා. මම අත්හැරියේ නැහැ!\" සම්බාධක උල්ලංඝනය කිරීම හේතුවෙන් එක්සත් ජනපදය විසින් උතුරු කොරියානු නැවක් අත් කරගනු ලැබූ ප්‍රථම අවස්ථාව මෙයය. අල් බග්ඩාඩි මේවනවිට සැඟවී සිටින්නේ කොතැනක විය හැකිද?ඔහු ඉරාක් -සිරියා දේශසීමාවේ ස්ථානයක රැඳී සිටීම බොහෝදුරට නියත කරුණක් විය හැකි බව මැද පෙරදිග විශේෂඥ මයිකල් ස්ටීවන්ගේ තක්සේරුවයි. ගුවන් යානය බිම වැදිලා එකපාරට ඉවතට පැන්නා. ඒ වෙනකොට එය ගුවන් නියමුවාට පාලනය කරගන්න පුළුවන් තත්වයක තිබුණේ නැහැ\" මානසික ආතතියෙන් පෙලෙන්නන් මෙන්ම ශෝකය සහ කනස්සල්ලට පත්ව ඇති පිරිස ද වැඩි වී ඇති බව සමීක්ෂකයෝ පවසති. ඇතැම් හමුදා සාමාජිකයින්ගේ නැගී සිටීම \"අර්ධ වශයෙන් පරාජය කළා\" යැයි කී ආරක්ෂක ඇමතිවරයා ලේ වැගිරීමක් විය හැකි යයි ද අනතුරු ඇඟවීය. 2014 වසරට පසු ඔහු දීර්ඝ කාලයක් නිහඬව සිටියේය. ඒ අතරතුර ඔහු සම්බන්ධයෙන් අසන්නට ලැබුණේ, ඔහු මියගිය බවට පළ වූ තහවුරු නොකළ වාර්තා සහ තහවුරු නොකළ ශ්‍රව්‍ය පට කිහිපයක් පමණි. පාස්කු ඉරිදා ප්‍රහාරවලින් දරුවන් 45 දෙනෙක් පමණ මිය ගොස් තිබෙන බව යුනිසෙෆ් ආයතනය පවසයි. ජනාධිපතිවරණයේ දී ට්‍රම්ප් රුසියාව සමඟ එක්වී වංචාවක් කර ඇත්දැයි සොයා බැලුණු පරීක්ෂණයේ වාර්තාව එළිදකී. පරීක්ෂණයට මාස 22ක් ගත විය. වාර්තාව පිටු 448කින් සමන්විතය. "}, {"headline": null, "date": null, "news": "සෞදි අරාබියේ මොහමඩ් බින් සල්මාන් කුමරු පවසන්නේ, කලාපය තුළ උණුසුම් තත්ත්වයක් වර්ධනය වන හෙයින් ඕනෑ ම තර්ජනයකට මුහුණ දීමට සෞදි අරාබිය පසුබට නොවන බවය. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. \"යුද්ධය තියෙන කාලයේ අපේ බැංකුවලට ප්‍රශ්න තිබුණේ නැහැ. තෙල් වෙළඳාමට, ආනයන අපනයන කටයුතුවලට ප්‍රශ්නයක් තිබුණේ නැහැ. ආයුධ මිල දී ගැනීම සඳහා පමණයි තහංචි තිබුණේ.\" රැකවරණ පතා පැමිණ ඔස්ට්‍රේලියාව විසින් පැසිෆික් සාගරයේ පිහිටි දූපතක වසර ගණනාවක් රඳවනු ලැබ සිටින මාධ්‍යවේදියෙකුට එරට ඉහළ ම සාහිත්‍ය ත්‍යාගය හිමි වේ. ඉරානයේ ටෙහෙරාන් අගනුවර ආසන්නයේදී භාණ්ඩ ප්‍රවාහන ගුවන් යානයක් අනතුරට ලක්වීමෙන් පුද්ගලයින් 15 දෙනෙක් ජීවිතක්ෂයට පත් වෙති. 30,000 ක් පමණ කාන්තාවන් සිය සහකරුවන් විසින් ඝාතනය කර ඇති අතර, තවත් 20,000 පමණ කාන්තාවන් පවුලේ සාමාජිකයෙකු අතින් ඝාතනය වී තිබේ. ඉරානයට එරෙහිව පනවා ඇති සම්බාධක ලිහිල් කරන ලෙසට ජාත්‍යන්තර අධිකරණය ඇමෙරිකාවට නියෝග කර තිබේ. බ්‍රෙන්ට් බොර තෙල් බැරලයක මිල සඳුදා අමෙරිකානු ඩොලර් 81.16 ක් ලෙස සටහන් වූ අතර 2014 නොවැම්බර් මාසයෙන් පසුව වාර්තා වූ ඉහළ ම මිල මෙය වේ. සම්මානය දිනාගෙන මිනිත්තු කීපයක් ගත වෙද්දී, කැරට් 14 රත්‍රන්වලින් තැනූ පදක්කම නැති වී ඇති බව මහාචාර්යවරයාට දක්නට ලැබිණ. මරණ දඬුවම යළි ක්‍රියාත්මක කිරීමට කැබිනට් මණ්ඩලය තීරණය කිරීමත් සමග ඊට අවශ්‍ය පසුබිම සැකසීමට බන්ධනාගාර දෙපාර්තමේන්තුව පියවර ගනිමින් සිටී. \"ක්‍රීඩකයන්ගේ අයිතිවාසිකම් සහ සුබසාධනය වෙනුවෙන් එතරම් තැකීමක් නොකර නිල ශූරතාවලියක් සංවිධානය කිරීම ගැන කලකිරීමට පත්ව සිටිනවා.\" ලෝක බලවතුන් සමග පවතින න්‍යෂ්ටික ගිවිසුමේ රැඳී සිටීම සඳහා ඉරානයේ අධ්‍යාත්මික නායක අයතොල්ලා අලි කුමේයිනි විසින් කොන්දේසි කීපයක් ඉදිරිපත් කරනු ලැබ තිබේ. ඇමෙරිකාවේ නිෂ්පාදිත එෆ්-35 රහස් ප්‍රහාරක යානය ඊශ්‍රායල ගුවන් හමුදාව වෙනුවෙන් පියාසර කරමින් පළමුවරට ගුවන් මෙහෙයුමකට එක්විය. ගෝලාන් කඳුකරය වෙත ඉරානය එල්ල කළ රොකට් ප්‍රහාරයකට ප්‍රතිචාර වශයෙන් සිරියාව තුළ පිහිටි සමස්ත ඉරාන මිලිටරි යටිතල ව්‍යුහයටම පාහේ රොකට් ප්‍රහාර එල්ල කළ බව ඊශ්‍රායලය පවසයි. ඔබාමා පාලන සමයේ ඉරානය සමග ඇති කර ගත් න්‍යෂ්ටික ගිවිසුමෙන් ඇමරිකාව ඉවත් වෙන බව ජනාධිපති ඩොනල්ඩ් ට්‍රම්ප් ප්‍රකාශ කළත් එම ගිවිසුම අවසන් හුස්ම හෙළා නැති බව ප්‍රංශ විදේශ ඇමතිවරයා පවසයි. ඉරානය සහ ඇමෙරිකා එක්සත් ජනපදය අතර ඉහළ යමින් පවතින දේශපාලන උණුසුම හේතුවෙන් ලෝක වෙළෙඳපොලේ ඉන්ධන මිල වාර්තාගත මට්ටමින් ඉහළ යයි. යේමනයේ හුති කැරලිකරුවන් විසින් සෞදි අරාබිය වෙත එල්ල කරනු ලැබූ මිසයිල හතක් විනාශ කර දැමූ බව සෞදි ආරක්ෂක හමුදා පවසයි. කැරලි කණ්ඩායම්වලට එරෙහිව සිරියාවේ උතුරු සහ දකුණු දිග කලාප තුළ ක්‍රියාත්මක හමුදා මෙහෙයුම් හමුවේ පනස් දහසක් පමණ එම ප්‍රදේශ හැර පළා ගොස් ඇති බව ක්‍රියාකාරීහු පවසති. හිජාබය අනිවාර්ය කිරීමේ නීතියට එරෙහිව ප්‍රසිද්ධියේ සිය මුහුණු ආවරණය ඉවත් කළ ඉරාන කාන්තාවකට වසර දෙකක සිර දඬුවමක් ලබා දී ඇති බව එරට නීතිපති දෙපාර්තමේන්තුව පවසයි. උතුරු ඊශ්‍රායලයේදී අනතුරට පත්වූ යානය, සිරියානු ගැටුමේදී ඊශ්‍රායලයට අහිමි වූ පළමු ප්‍රහාරක යානය බව විශ්වාස කෙරේ. "}, {"headline": null, "date": null, "news": "බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. මානසික ආතතියෙන් පෙලෙන්නන් මෙන්ම ශෝකය සහ කනස්සල්ලට පත්ව ඇති පිරිස ද වැඩි වී ඇති බව සමීක්ෂකයෝ පවසති. පාප් වහන්සේ එහිදී අන්තර්ආගමික සමුළුවකට සහභාගි වීමට නියමිත අතර, බැතිමතුන් 120,000ක් පමණ සහභාගි වනු අතැයි අපේක්ෂා කරන දේව මෙහෙයක් පැවැත්වීමට ද නියමිතය. ඉතා අලංකාර ගිනිකෙළි සංදර්ශන සහ අති විශාල ජනකායක් සහභාගි වූ උත්සව ලොව පුරා රටවල සෑම ප්‍රධාන නගරයකම පාහේ දක්නට ලැබිණ. මාධ්‍යවේදී ජමාල් කෂෝගි ඝාතනය කිරීමට අණ කළේ සෞදි ඔටුන්න හිමි මොහොමඩ් බින් සල්මාන් කුමරු විසින් බවට සීඅයිඒ ආයතනය නිගමනය කර නැතැයි ජනාධිපති ට්‍රම්ප් පවසයි. ශ්‍රී ලංකා ක්‍රිකට් කණ්ඩායමේ හිටපු ක්‍රීඩකයෙකු වන දිල්හාර ලොකුහෙට්ටිගේට එරෙහිව චෝදනා ගොනුකරන ලද බව ජගත් ක්‍රිකට් පාලක මණ්ඩලය පවසයි. අකේ දරුවන්ට භාවනාව පුහුණු කර ඇති අතර, වැඩි ආහාර ප්‍රමාණයක් දරුවන් අතරේ බෙදා දී තිබූ බව තායිලන්ත නාවික කිමිදුම්කරුවෝ පැවසූහ. \"රටේ කීර්තියට හානි පමුණුවන අසත්‍ය තොරතුරු ප්‍රචාරය කිරීම\" මෙන්ම \"වෛරය හා බෙදීම් පැතිරීම\" සම්බන්ධයෙන් ක්‍රියාකාරිකයෙකුට සිර දඬුවම්. ඩුබායි පාලකයාගේ දියණිය වන ෂෙයිඛා ලතිෆා, නිදහස් ජීවිතයක් ගතකිරීමේ අටියෙන් විදේශයකට පළා යාමට උත්සාහ කළ බව පැවසේ. විවිධත්වයට පත් එක්සත් අරාබි එමීර් රාජ්‍යය කලාපීය වෙළෙඳ හා සංචාරක කේන්ද්‍රස්ථානයක් බවට පත්විය. එරට ආයතන විදේශවල විශාල ලෙස ආයෝජනය කර ඇත. රුසියාවේ හිටපු ශ්‍රී ලංකා තානාපති උදයංග වීරතුංග යනු කවුද? ඔහුට එරෙහි චෝදනා මොනවාද? ඔහු සැඟ වී සිටින්නේ ඇයි? එක්සත් අරාබි එමීර් රාජ්‍යයේ බලධාරීන් විසින් රුසියාවේ හිටපු තානාපති උදයංග වීරතුංග අත්අඩංගුවට ගනු ලැබ ඇත. එක්සත් අරාබි එමීර් රාජ්‍යයේ බලධාරීන් විසින් රුසියාවේ හිටපු තානාපති උදයංග වීරතුංග මුදා හරිනු ලැබ ඇති බව ශ්‍රී ලංකා විදේශ කටයුතු මෙන්ම නීතිය හා සාමය පිළිබඳ අමාත්‍යංශ තහවුරු කරති. "}, {"headline": null, "date": null, "news": "නවසීලන්තයේ ක්‍රයිස්ට්චර්ච්හි මුස්ලිම් දේවස්ථානයට එල්ල කළ ප්‍රහාරයේ සජීවී වීඩියෝව යළි හුවමාරු කර ගත් (Share) නවසීලන්ත වැසියෙකුට මාස 21ක සිර දඬුවමක් පනවා තිබේ. ක්‍රයිස්ට්චර්ච්හි මුස්ලිම් පල්ලි දෙකක ආගමික මෙහෙයන් සඳහා සහභාගී වෙමින් සිටි ඉස්ලාම් බැතිමතුන් ඉලක්ක කර ගනිමින් එල්ල කරන ලද වෙඩි ප්‍රහාරවලින් පුද්ගලයන් පනස් එකක් ජීවිතක්ෂයට පත්ව තවත් හතළිස් දෙනකු පමණ තුවාල ලදහ. රාජ්‍ය අංශයේ කාන්තා නිලධාරීන් සාරියකින් හෝ ඔසරියකින් සැරසිය යුතු බවට දන්වමින් නිකුත් කළ චක්‍රලේඛය දැඩි මතභේදයට තුඩු දී තිබේ. \"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" ''කාත්තන්කුඩිය අරාබිකරණය වෙනවා කියලා ඒ ප්‍රදේශවලට යන අය කියනවා. කවුද ඒක පටන් ගත්තේ?\" • \"හිස්බුල්ලාගේ කාලේ තමයි වුණේ. ඔහුගේ කාලේ තමයි රටඉඳි ගස් වැව්වේ.\" විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි පූජ්‍ය මාවරලේ භද්දිය හිමියන් අවධාරණය කළේ බීබීසී සිංහල සේවය සමග පැවති විශේෂ සාකච්ඡාවකදීය. ජනතා විමුක්ති පෙරමුණ එය හඳුන්වා ඇත්තේ \"ආගමික උමතු අන්තවාදයත්, ජාතිවාදයත් පරදවන ජාතික ආරක්ෂාව හා මහජන ආරක්ෂාවත්, ජාතික සමගියත් තහවුරු කරන විශේෂ යෝජනා මාලාව\" යනුවෙනි. \"දැන් ගෙනයමින් පවතින මුස්ලිම් විරෝධී වැඩ සටහන අවසන් විය හැක්කේ රට ගිනි තැබීමෙන් සහ එම ගිනි තියන්නන් ද ඒ ගින්නෙන්ම දැවී අළු වී යාමෙන්\" ශ්‍රී ලංකාවේ නිදහස සහ පාස්කු ප්‍රහාරයට සම්බන්ධ පුද්ගලයන් නීතිය හමුවට රැගෙන ඒම සඳහා වගකිවයුත්තන් යොමු කරවන ලෙස ඉල්ලා නිහඬ උපවාසයක නිරත බෞද්ධ හිමිනමක්. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. \"අපේ පන්සල අවට මුස්‌ලිම ගම්මානයක් තියනවා . ඒ ගම්මානයට ගියාම එහි මුස්‌ලිම ජනතාව අදත් මට සලකනවා අදටත් ඒ අය විශේෂ කෑමක් හැදුවම මුල්ම කොටස මට ගෙනල්ලා පිළිගන්නනවා. පොලිසිය අදහස් කරන්නේ මරාගෙන මැරෙන ප්‍රහාර එල්ල කර 250 කට අධික පිරිසක් ඝාතනය කළ අන්තවාදී කණ්ඩායමේ එක් මුල්ම ඉලක්කයක් වුයේ තස්ලිම් බවය. අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. ඉස්ලාමීය ආගමික වදන් සහිත කඩදාසියක ඔතා ඖෂධ අලෙවි කළ බව පැවසෙන හින්දු භක්තික පශු වෛද්‍යවරයෙකුට එරෙහිව නඩු. \"අපේ ආණ්ඩුක්‍රම ව්‍යවස්ථාව අනුව සිංහල සහ දෙමළ භාෂාවලින් සහ සම්බන්ධීකරණ භාෂාවක් ලෙස ඉංග්‍රීසිවලින් විතරයි නාම පුවරු දාන්න පුළුවන්.\" පාස්කු ඉරිදා දිනයේදී ශ්‍රී ලංකාවට එල්ල වූ මරාගෙන මැරෙන ප්‍රහාරයත් සමග ඉන්දීය අර්ධද්වීපය තුළ අන්තවාදය වර්ධනය වෙමින් පවතින බවට මතවාද යළිත් මතුව තිබේ. පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. \"බෝම්බය පුපුරද්දී මම තාත්තා ළඟ හිටියේ නැහැ. මම හිටියේ ගීතිකා කණ්ඩායමේ. ලොකු සද්දයක් ආවා. ඊට පස්සේ මම හැම තැන ම තාත්තව හෙව්වා. \"මේක පුණ්‍ය භූමියක්‌. සුළු ජාතිකයෝ භාග්‍යවන්තයෝ, මේ වගේ මහ ජාතියක් එක්ක මේ පුණ්‍ය භූමියේ ජීවත්වෙන්න ලැබීම... මුස්ලිම් පූජකවරුන් සියයට අනූනමයකට ම සිංහල බැහැ.\" බොහෝ ක්‍රිස්තියානි සහ ඉස්ලාම් භක්තිකයින් ද මෙවර වෙසක් උත්සවය සැමරීමට දායක වී සිටීම විශේෂත්වයකි. "}, {"headline": "උතුරු කොරියාවෙන් නෞකා නාශක මිසයිල", "date": "2017 ජුනි 8", "news": "උතුරු කොරියාව නෞකා නාශක මිසයිල කිහිපයක් නැගෙනහිර මුහුදු කලාපයට එල්ල කර ඇති බව දකුණු කොරියානු හමුදාව පවසයි. මෙය මුහුදු මට්ටම ආසන්නයෙන් පියාසර කොට නෞකා හඹා ගොස් ඒ මතට පතිතවන මිසයිල වර්ගයකි. උතුරු කොරියාව අලුතින් අත්හදා බලන ලද මෙම මිසයිල කිලෝ මීටර 200ක් පමණ දුර ගමන් කර මුහුදට පතිත වී තිබේ. මෙම වසර තුළ උතුරු කොරියාව අත්හදා බැලූ ඇතැම් මිසයිල සාර්ථක නොවූ නමුත් ඒ සෑම අත්හදා බැලීමක් ම සිදු කර ඇත්තේ එක්සත් ජාතීන්ගේ කොන්දේසි උල්ලංඝනය කරමිනි. නමුත් නවතම අත්හදා බැලීම තුළින් උතුරු කොරියාව එක්සත් ජාතීන්ගේ ජාත්‍යන්තර නීති උල්ලංඝනය කර ඇත්දැයි යන්න තවමත් පැහැදිලි නැත. උතුරු කොරියාවේ උත්සාහය වී ඇත්තේ ඔවුන්ගේ මිසයිලයකට න්‍යෂ්ටික යුද ශීර්ෂයක් සවි කිරීම විය හැකි බවට ජාත්‍යන්තර විශේෂඥයෝ සැක පහළ කරති. කෙසේවෙතත්, සිය මිසයිලවල සවි කළ හැකි මට්ටමේ ප්‍රමාණයෙන් කුඩා න්‍යෂ්ටික යුද ශීර්ෂක් නිර්මාණය කිරීම සඳහා උතුරු කොරියාවට තව කලක් ගතවනු ඇති බව ද සැළකේ. සිය අභ්‍යවකාශ වැඩසටහන සාමකාමී වුවක් බව උතුරු කොරියාව නැවත නැවතත් අවධාරණය කළද, එරට, ඇමෙරිකාවට තර්ජනයක් වියහැකි අන්තර් මහාද්වීපික බැලිස්ටික් මිසයිල නිපදවීමේ යෙදී සිටින බවට සැක කෙරේ. උතුරු කොරියාවේ න්‍යෂ්ටික තර්ජනයට එරෙහිව එක්සත් ජනපදය තනිවම ක්‍රියා කරනු ඇති බවට ජනාධිපති ඩොනල්ඩ් ට්‍රම්ප් අනතුරු අඟවා තිබේ. එක්සත් ජනපදයේ අලුත්ම යුද අභ්‍යාස පිළිබඳව කෝපාවිෂ්ඨ ප්‍රතිචාරයක් පළ කළ උතුරු කොරියාව, න්‍යෂ්ඨික යුද්ධයකට අත වනන බවට ඇමෙරිකාවට චෝදනා කළේය. "}, {"headline": "මාවනැල්ල බුදු පිළිමවලට හානි කිරීම සහ \"මුස්ලිම් අන්තවාදී සංවිධාන\": ප්‍රජා නායකයන්ගෙන් ජනතාවට ඉල්ලීමක්", "date": "2018 දෙසැම්බර් 28", "news": "මාවනැල්ල සහ මහනුවර ප්‍රදේශය ආශ්‍රිතව පසුගිය දින කිහිපය තුළ බුදු පිළිමවලට හානි කිරීමේ සිදුවීම් සම්බන්ධයෙන් නීතිය ක්‍රියාවට නගනු විනා බෙදී, වෙන්වී ගැටුම් ඇතිකර නොගන්නා මෙන් බෞද්ධ භික්ෂූන් වහන්සේ සහ දේශපාලන නායකයන් ශ්‍රී ලංකාවාසී ජනතාවගෙන් ඉල්ලීමක් කරති.  යම් යම් පුද්ගලයන් සහ \"කුඩා කණ්ඩායම් ලෙසින්\" එවැනි සිදුවීම් ඇතිවිය හැකි වුවත් ඒ සම්බන්ධයෙන් නීතිය නිසි පරිදි ක්‍රියාවට නැගිය යුතු බව ශ්‍රී වල්පොල රාහුල පදනමේ ගල්කන්දේ ධම්මානන්ද හිමියන් බීබීසී සිංහල සේවය සමග කියා සිටියහ. \"මොනම හේතුවක් නිසාවත් අපි ජනකොටස් හැටියට බෙදෙන්න, වෛරී ප්‍රකාශ කරන එක, ඒ වගේම ගැටුම් ඇතිවෙන විදියට වැඩකරන එක මම හිතනවා ඉතාම භයානක දෙයක්. ඒක නොවිය යුතුයි.\"  වැඩිදුරටත් අදහස් දැක්වූ ගල්කන්දේ ධම්මානන්ද හිමියෝ, \"මොනම විදියකටවත් ගැටුම් පුළුල් වෙන්න, මිනිසුන් අතර වෛරය ඇතිවෙන්න දේවල් මොකක්වත් සිද්ද නොවිය යුතුයි,\" යනුවෙන් ද කියා සිටියහ.  \"කිසියම් සංවිධානාත්මක පිරිසක් විසින් හිතාමතාම\" බුදු පිළිමවලට හානිකරමින් \"යම්කිසි අරමුණකින්\" සිදුකරමින් පවතින \"සංවේගී සිදුවීම් මාලාව\" පිළිබඳව මාධ්‍ය හමුවේ අදහස් දක්වමින් ජාතික නිදහස් පෙරමුණේ නායක විමල් වීරවංශ කියා සිටියේ පසුගිය සමයේ \"සෑම දේශපාලන කුණාටුවකින් අනතුරුවම\" මෙවැනි තත්වයක් දක්නට ලැබුන බවය.  කවර තත්ත්වයක් යටතේ හෝ නීතිය අතට නොගන්නා ලෙස ශ්‍රී ලංකාවේ සාමකාමී සිංහල ජනතාවගෙන් ඉල්ලීමක් කරන බව ද මන්ත්‍රීවරයා පැවසීය.  \"ඒ වගේම මුස්ලිම් ජනතාවගෙන් ඉල්ලා සිටිනවා කවරෙකු විසින් හෝ කරන මේ සාහසික ක්‍රියාවට එරෙහිව සිංහල, මුස්ලිම් භේදයකින් තොරව නැගී සිටිමු. ඒ වගේම අපි එකිනෙකාගේ ආගම්වලට ගරු කරන සංස්කෘතිය ප්‍රවර්ධනය කරමු,\" යනුවෙන් ද විමල් වීරවංශ මන්ත්‍රීවරයා පැවසීය.  මේ අතර \"මාවනැල්ල ඇතුළු ප්‍රදේශ කිහිපයක ක්‍රියාත්මකවන මුස්ලිම් අන්තවාදී සංවිධාන\" සම්බන්ධයෙන් නිසි පියවර නොගන්නා බවට දිගන ගැටුම අවස්ථාවේ එම ගැටුම් පැතිරයාම වැළැක්වීම පිණිස පුරෝගාමී මෙහෙවරක් ඉටු කළ බෞද්ධ භික්ෂූන් වහන්සේ නමක් මුස්ලිම් ආගමික සහ දේශපාලන නායකයන්ට ප්‍රබල චෝදනාවක් එල්ල කරති. මාවනැල්ල සහ මහනුවර ප්‍රදේශයේ බුදු පිළිමවලට හානි කරනු ලබන්නේ \"මුස්ලිම් අන්තවාදී කල්ලියක් විසින්\" බවට තොරතුරු ලැබී තිබෙන්නේ යයි බීබීසී සිංහල සේවය සමග අදහස් දක්වමින් කියා සිටි නෙල්ලිගල, බෞද්ධ මධ්‍යස්ථානයේ නිර්මාතෘ වතුරකුඹුරේ ධම්මරතන හිමියෝ, ඔවුන් විසින් මහනුවර, ලියන්ගහවෙල සහ දොඩන්වල ශ්‍රී නාථ දේවාලයේ බුදු පිලිමවලට හානි කර තිබුණු බව ද සඳහන් කළහ.  පසුගිය මාර්තු මාසයේ මහනුවර, දිගන මුස්ලිම් විරෝධී ප්‍රහාර එල්ලවෙමින් පැවති අවස්ථාවේ නෙල්ලිගල, බෞද්ධ මධ්‍යස්ථානය අවට මතුවෙමින් පැවති තත්ත්වය වටහාගත් වතුරකුඹුරේ ධම්මරතන හිමියෝ මාර්තු 06 දින රාත්‍රියේ සිය සහෝදර භික්ෂුන් වහන්සේ ඇතුළු ප්‍රදේශයේ තරුණයන් පිරිසක් සමග මුස්ලිම් ජනතාව ආරක්ෂා කිරීම පිණිස වැඩපිළිවෙලක් දියත් කළහ.  වර්තමානයේ ද පවතින තත්ත්වය හේතුවෙන් ජාතීන් අතර සංහිඳියාව උදෙසා පියවර ගත යුතුව තිබෙන්නේ නොවේ දැයි බීබීසී සිංහල සේවය විමසූ අවස්ථාවේ එහිමියන් කියා සිටියේ, \"මේ අවස්ථාවේදී පැහැදිලිවම මම චෝදනා කරනවා අපේ රටේ ඉන්න සාම්ප්‍රදායික මුස්ලිම් ආගමික නායකයින්ට. මම කරුණු ඇතිවයි එලෙස චෝදනා කරන්නේ,\" යනුවෙනි.  Met with representatives of the clergy, the police and members of the public to discuss the recent attacks on the places... Facebook හි Kabir Hashim කළ  වෙනි පළකිරීමේ අවසානය පසුගිය මාර්තු මාසයේ ගැටුම් හටගැනීමෙන් අනතුරුව යළිත් වරක් ජාතීන් අතර ගැටුම් ඇතිවීම වැළැක්වීම පිණිස තමන් වහන්සේ දීර්ඝ කාලීන වැඩපිළිවෙලක් දියත් කළ ද ඒ සඳහා කිසිදු සහයෝගයක් ලබා නොදුන් බවට එහිමියෝ මුස්ලිම් ආගමික හෝ දේශපාලන නායකයන්ට චෝදනා කරති.  \"මම බෞද්ධ භික්ෂුවක් හැටියට ඇතැම් බෞද්ධ සංවිධානවල ක්‍රියාවන් වැරදියි කියන එක පෙන්නල දුන්න. ඒ වෙනුවෙන් පෙනී හිටිය. ඒත් වර්තමානයේ මේ අන්තවාදී මුස්ලිම් සංවිධානය වැරදියි කියන්න කවුරුත් ඉදිරිපත් වෙලා නෑ.\"  එබැවින් මෙය තවදුරටත් පැතිර යාම වැළැක්වීම පිණිස මුස්ලිම් ආගමික සහ ප්‍රජා නායකයන් ඉදිරිපත් විය යුතු බව අවධාරණය කරන එහිමියෝ, එසේ නොවුවහොත් මතුවිය හැකි ගැටුමක වගකීම ඔවුන් භාරගත යුතු බව ද වැඩිදුරටත් සඳහන් කළහ.  \"මේ ස්වල්ප වෙච්ච මුස්ලිම් අන්තවාදී ප්‍රවාහය මර්ධනය කිරීමේ නායකත්වය, මූලිකත්වය ගත යුත්තේ සම්ප්‍රදායික මුස්ලිම් ප්‍රජාව මොකද ඔවුන්ටයි මේකෙන් හානිය සිද්ද වෙන්නේ.\" මාවනැල්ල ප්‍රදේශයේ ස්ථාන කිහිපයක ස්ථාපනය කොට තිබූ බුදු පිළිමවලට හානි කිරීම \"අන්තවාදී අදහස් දරන කණ්ඩායමක ක්‍රියාවක්\" දැයි සැකයක් මතු වී තිබෙන බව ප්‍රදේශය නියෝජනය කරන අමාත්‍ය කබීර් හෂීම් ද බ්‍රහස්පතින්දා (දෙසස්ම්බර් 27) බීබීසී සිංහල සේවය සමග අදහස් දක්වමින් කියා සිටියේය. \"විවිධ තොරතුරු පොලිසිය මාර්ගයෙන් ලැබෙමින් පවතිනවා හතර පස් දෙනෙකුගේ හෝ කීප දෙනෙකුගේ අන්තවාදී අදහස් තියෙන කණ්ඩායමක් විසින් මේ ක්‍රියාව කරලා තියෙනවයි කියල.\" ඔවුන්ට දැඩි දඬුවම් ලබා දීමට කටයුතු කරන මෙන් පොලිසියට උපදෙස් දුන් බව ද අමාත්‍යවරයා සඳහන් කළේය. වැඩිදුරටත් අදහස් දැක්වූ අමාත්‍ය කබීර් හෂීම් කියා සිටියේ, \"මේ ඉතාම ම්ලේච්ඡ සිද්ධීන් සඳහා, ICCPR නීතිය යටතේ ද්වේශ සහගත අපරාධයක් ලෙස සලකා විශේෂයෙන්ම ඇප නොදෙන තරමේ උපරීම දඬුවම් දීම සඳහා කටයුතු කරන්න කියල උපදෙස් දීල තියෙන,\" බවය. මේ අතර නිවේදනයක් නිකුත් කරන බොදු බල සේනා සංවිධානය පවසන්නේ මාවනැල්ලේ බුදු පිළිමවලට හානි කිරීම \"අහම්බයක් නොව කාලයක් තිස්සේ අපගේ පාලකයන්ගේ නොසැලකිල්ල හා මෝඩකම් නිසා වර්ධනය වූ මුස්ලිම් අන්තවාදයේ බීජයන්\" බවය.  \"වැරදිකරුවන්ට දඬුවම් කිරීම, නොමග ගිය පිරිස් පුනරුත්තාපනය කිරීම මෙන්ම මෙම අන්තවාදී ආගමික කටයුතු ප්‍රවර්ධනය කරන්නන් හෙළිදරවු කිරීමට ද කටයුතු කළ යුතුය,\" යනුවෙන් ද බොදු බල සේනා නිවේදනයේ සඳහන් වේ.  බුදු පිළිමවලට හානි කිරීම සම්බන්ධයෙන් සැකකෙරෙන පුද්ගලයන් හත් දෙනෙකු පොලිසිය විසින් පසුගිය දින කිහිපය ඇතුළත අත්අඩංගුවට ගෙන තිබේ. ඒ අතරින් බදාදා (දෙසැම්බර් 26) අත්අඩංගුවට ගනු ලැබූ හය දෙනෙකු බ්‍රහස්පතින්දා මාවනැල්ල මහේස්ත්‍රාත් අධිකරණය වෙත ඉදිරිපත් කරනු ලැබීමෙන් අනතුරුව ලබන ජනවාරි 02 වෙනි දා දක්වා රක්ෂිත බන්ධනාගාරගත කරනු ලැබූ බව පොලිස් ප්‍රකාශක, පොලිස් අධිකාරී රුවන් ගුණසේකර බීබීසී සිංහල සේවය සමග කියා සිටියේය. බදාදා අලුයම යතුරුපැදියකින් පැමිණි තරුණයන් දෙදෙනකු මාවනැල්ල ප්‍රදේශයේ මංසන්ධියක තිබූ බුදු පිළිමයකට හානි කිරීමට උත්සහ දැරූ අවස්ථාවේ ප්‍රදේශවාසීන් ඔවුන් සිය ග්‍රහණයට ගෙන තිබේ. ඉන් එක් අයෙකු අදාළ ස්ථානයෙන් පළා යෑමට උත්සහ දරා ඇති නමුත්, පසුව අත්අඩංගුවට ගත් බව පොලිසිය පැවසීය.  බ්‍රහස්පතින්දා (දෙසැම්බර් 27) අත්අඩංගුවට ගනු ලැබූ තවත් සැකකරුවෙකු සිකුරාදා අධිකරණය වෙත ඉදිරිපත් කිරීමට නියමිතව තිබිණ. අත්අඩංගුවට ගත යුතු තවත් සැකකරුවන් දෙදෙනෙකු හඳුනාගෙන තිබෙන බව ද පොලිස් අධිකාරීවරයා කියා සිටියේය. පොලිස්පති පූජිත් ජයසුන්දර විසින් මේ සම්බන්ධ පරීක්ෂණ පැවැත්වීම අපරාධ පරීක්ෂණ දෙපාර්තමේන්තුවට භාර දෙනු ලැබ ඇති අතර, ප්‍රදේශයේ ආරක්ෂක විධිවිධාන ද තරකොට තිබේ. ඇතැම් සැකකරුවන්ගේ \"අන්තවාදී අදහස්\" හේතුවෙන් මීට වසර කිහිපයකට ඉහතදී මුස්ලිම් ප්‍රජා සංවිධානයක් ඔවුන් සිය සංවිධානයෙන් නෙරපා දමා තිබෙන බව මාවනැල්ල ප්‍රදේශවාසී මුස්ලිම් ක්‍රියාධරයෙක් බීබීසී සිංහල සේවය සමග අදහස් දක්වමින් කියා සිටියේය. \"අන්තවාදී අදහස් දරන කණ්ඩායම\" සහ වෙනත් රටවල් අතර සම්බන්ධයක් පවතින්නේ දැයි බීබීසී සිංහල සේවය විමසූ අවස්ථාවේ කබීර් හෂීම් අමාත්‍යවරයාගේ ප්‍රතිචාරය වූයේ පොලිස් පරීක්ෂණ පැවැත්වෙන බැවින් මේ අවස්ථාවේ ඒ ගැන වැඩි විස්තර හෙළි කළ නොහැකි බවය. කිසියම් ලෙසකින් මුස්ලිම් ප්‍රජාව තුළ එවැනි \"අන්තවාදී ප්‍රවනතාවක්\" පවතින්නේ නම් දඬුවම් දීම මෙන්ම මුස්ලිම් ප්‍රජාව දැනුවත් කිරීමටත් කටයුතු කළයුතු නොවේදැයි කළ විමසීමට පිළිතුරු දුන් අමාත්‍යවරයා කියා සිටියේ, ඒ සඳහා දැනටමත් සිය ප්‍රදේශය තුළ මුස්ලිම් සහ බෞද්ධ ඇතුළු ආගමික හා ප්‍රජා නායකයන් එකතු වී දැනුවත් කිරීමේ වැඩසටහන් ක්‍රියාත්මක කරමින් තිබෙන බවය. \"අපි තවදුරටත් බලාපොරොත්තු වෙනවා සමාජය තුළ අවදියෙන් සිටිමින් හැම ගමකම මේ වගේ සම්බන්ධකම් තියෙන අය ගැන දැනුවත් කරන්න. පොලිස් නිලධාරීන් ඉල්ලීමක් කළා ඒ අය දැනුවත් කරන්න කියල ඒ වගේම දිසාපතිතුමා ඉල්ලීමක් කළා රහසිගතව තොරතුරු ලබාදෙන්න කියල,\" යනුවෙන් ද අමාත්‍ය කබීර් හෂීම් වැඩිදුරටත් සඳහන් කළේය. "}, {"headline": "ශ්‍රී ලංකාවේ පිපිරීම්: බෝම්බකරුවෙකුගේ නැගණියක් කතා කරයි", "date": "2019 අප්‍රේල් 27", "news": "මොහමඩ් හෂීම් මදානියා වන ඇය දෙදරු මවකි. ඇය හිඳගෙන සිටින්නේ ඉතා ශෝකයෙනි. ඒ ඇයගේ සහෝදරයාගේ සිදුකළ ක්‍රියාවක් නිසාවෙනි. මදානියා ගේ සහෝදරයා සහ්රාන් හෂිම්ය. ඔහු පාස්කු ඉරිදා (අප්‍රේල් 21) ශ්‍රී ලංකාවේ සිදුවූ මරාගෙන මැරෙන ප්‍රහාරයක් එල්ල කළ කණ්ඩායමේ එක් සාමාජිකයෙකි. බලධාරීන් පවසන ආකාරයට සහ්රාන් හෂිම් මරාගෙන මැරෙන කණ්ඩායමට නායකත්වය දුන් තැනැත්තා වේ.   ඔහුගේ එම ක්‍රියාව නිසා මදානියා වික්ෂිප්ත වී සිටී.  මේ වන විට එම ප්‍රහාර වලින් 250 දෙනෙකුට අධික පිරිසක් මියගොස් 500 කට අධික පිරිසක් තුවාල ලබා තිබේ. බොහෝ ප්‍රදේශ වල ආරක්ෂාව තර කර තිබේ. \"සිද්ධ වෙලා තියෙන දේ භයානකයි. ඊළඟට කුමක් වෙයි දැයි මට සිතා ගන්න බැහැ,\" ඇය පවසයි. සැකකාරියක ලෙස නොසලකුවද පොලීසිය මේ වන විට ඇයගෙන් ප්‍රශ්න කර තිබේ.     ප්‍රහාර එල්ල කළ කණ්ඩායමට නායකත්වය දුන් බව සැලකෙන ඇයගේ සොහොයුරා තවමත් ජීවතුන් අතර සිටීද නැත්ද යන්න අපැහැදිලිය. එහෙත් ඔහු මියගොස් ඇති බව ශ්‍රී ලංකා හමුදා බුද්ධි අංශ පවසති.  සහෝදර සහෝදරියන් පස් දෙනෙකුගෙන් යුතු පවුලේ බාලයා මදානියා ය.  හතළිස් හැවිරිදි සහ්රාන් පවුලේ වැඩිමලාය.  දැඩි අව් රශ්මියෙන් කාත්තන්කුඩි නගරය වෙහෙසට පත්වී ඇති සෙයකි. එහි වෙසෙන බහුතරය මුස්ලිම් ජාතිකයින්ය.  මදානියා දෙස බොහෝදෙනා විමසිල්ලෙන් බලති. නමුත් එයට ඇය අකමැතිය. නමුත් ඇයට එයින් ගැලවී යා නොහැකි සෙයකි. තම වැඩිමහල් සොහොයුරා වසර දෙකකින් පමණ තමාට කතා කර නොමැති බව ඇය කියයි. එකිනෙකාට වෙනස් අදහස් ඇති මුස්ලිම් කණ්ඩායම් දෙකක් අතර ඇතිවූ ගැටුමකට පසුව පොලීසිය 2017දි සහ්රාන් අත්අඩංගුවට ගැනීමට සෙවීය. එතැන් සිට ඔහු සැඟවී ජීවත් වී තිබේ.  පසුගිය පාස්කු ඉරිදා ප්‍රහාරයෙන් අනතුරුව ප්‍රහාරකයින්ගේ යැයි සැලකෙන වීඩියෝවක් නිකුත් විය. එහි සහ්රාන් හෂීම් ලෙස විශ්වාස කළ හැකි පුද්ගලයෙක් අයි එස් කණ්ඩායමේ නායක අබු බකර් අල්-බගාදි ට සහයෝගය දක්වනු පෙනේ. එම වීඩියෝවේ මුහුණ ආවරණය නොකර සිටින්නේ ඔහු පමණය. එහි පුද්ගලයින් අට දෙනෙක් සිටින අතර අයි එස් සංවිධානය පවසා ඇත්තේ එම කණ්ඩායම ශ්‍රී ලංකාවේ ප්‍රහාර එල්ල කළ බවය. ප්‍රහාර එල්ල කිරීමට 9 දෙනෙකුගෙන් සමන්විත ශ්‍රී ලංකික කණ්ඩායමක් සහභාගී වී තිබෙන බව පොලීසිය පවසයි. ඉන් එක් අයෙකු කාන්තාවකි. පොලීසිය පැවසුවේ ඔවුන් සියලු දෙනා \"හොඳින් ඉගෙනගත් මධ්‍යම පාන්තිකයන්\" බවය. ප්‍රහාරයට සම්බන්ධ එක් අයෙකු එංගලන්තයේ සහ ඔස්ට්‍රේලියාවේ ඉගෙන ගෙන ඇති අතර ප්‍රහාරකයින් අතර සිටි දෙදෙනෙක් ශ්‍රී ලංකාවේ සිටින ධනවත් කුළුබඩු ව්‍යාපාරිරකයෙකුගේ පුතුන්ය. එක් අයෙකුගේ බිරිඳ පොලිස් නිලධාරීන් නිවස පරීක්ෂා කරන විට බෝම්බයක් පුපුරුවාගෙන දරු දෙදෙනා සමගම මරණයට පත්ව තිබේ. පොලිස් නිලධාරීන් තිදෙනෙක්ද එහිදී මිය ගියහ. \"මම ඔහු කරපු දේට සම්පුර්ණයෙන් ම විරුද්ධයි. ඔහු මගේ සොහොයුරා වුණත් මට මේක පිළිගන්න බැහැ. මම මින් පස්සේ ඔහු ගැන සොයන්නේ නැහැ.\" එසේම ඇයගේ දෙමව්පියන් ප්‍රහාර සිදුවීමට දින කිහිපයකට පෙර ඔවුන්ගේ නිවසෙන් අතුරුදන් වී තිබේ. \"ඒගොල්ලෝ ගැන කිසිම තොරතුරක් නැහැ,\" මදානියා පැවසීය. \"මම හිතන්නේ සහ්රාන් අම්මයි තාත්තයි එක්ක සම්බන්ධතා තියෙන්න ඇති.\" පොලීසිය සහ්රාන්ගේ බාල සොහොයුරා ගැනද විමසිල්ලෙන් සිටිති. එහෙත් ඔහුද අතුරුදන්ය.  සහ්රාන් හෂීම් රැඩිකල් ඉස්ලාම් දේශකයෙකි. ඔහු ගැන මීට වසර කිහිපයකට පෙර සමාජ ගත වුයේ යුටියුබ් සහ වෙනත් සමාජ මාධ්‍ය ජාල ඔස්සේ අනෙකුත් ආගම අදහන්නන් නිගාවට ලක් කළ හෙයිනි.  ඔහුගේ එම ප්‍රකාශ සහිත වීඩියෝ ගැන අනෙකුත් මුස්ලිම් ජාතිකයෝ විරෝධය මතු කළහ. සමහර මුස්ලිම් නායකයින් පැවසුවේ තමන් සහරාන් ගැන බලධාරීන්ට අනතුරු ඇඟවූ බවත් ඒවා නොසලකා හරින ලද බවය. නමුත් සහ්රාන් ව සොයා ගැනීමට අපහසු වූ බව බලධාරීහු පැවසු බව සඳහන් වේ. සහ්රාන් සහ අයි එස් කණ්ඩායම අතර ඍජු සම්බන්ධතා තිබුණේදැයි යන්න තවමත් අපැහැදිලිය, පාස්කු ඉරුදින මඩකලපුවේ සිදුවූ ප්‍රහාරයෙන් 25කට අධික පිරිසක් මියගියහ. ඒ අතර කුඩා ළමුන් ද විය. මෙම ප්‍රහාරයෙන් පසු වැඩිදෙනාගේ අවදානය කාත්තන්කුඩි ගම්මානය වෙත යොමු වුයේ එය සහ්රාන් ජීවත් වූ ප්‍රදේශය නිසාය.  සහ්රාන් ගැන කතා කිරීමට එම ගම්මානයේ බොහෝදෙනා අද වැඩි කැමැත්තක් නොදක්වති.  ඔහු ආරම්භයේදී ආගමික දේශනා කර ඇත්තේ මද වශයෙනි. නමුත් පසුකාලීනව දේශකයෙකු වශයෙන්  සමහරු අතර ඔහු ප්‍රචලිත විය.  නමුත් ප්‍රධාන ඉස්ලාම් කණ්ඩායම් ඔහුට අනෙක් ප්‍රදේශ වල ආගමික දේශනා පැවැත්වීමට ඉඩ නොදුන්නේ සහ්රාන් අන්තවාදී අදහස් ප්‍රචාරය කළ බැවිණි. ඔහු ජාතික තව්හිත් ජමාත් නමින් සංවිධානයක් කාත්තන්කුඩි ප්‍රදේශයේ පිහිටුවා ගෙන ඇත්තේ ඉන් අනතුරුවයි.  එසේම මුහුදු වෙරල ආසන්නයේ දේවස්ථානයක් ගොඩනගා එහි ආගමික පන්ති පැවැත්වීම අරඹා තිබේ.  ඉන් පසු ඔහු තම රැඩිකල් අදහස් එම පන්තිවලට සහභාගී වන අය අතර ප්‍රචලිත කර ඇති බව පැවසේ.  සහ්රාන් සිදු කළ ක්‍රියාව නිසා අද කාත්තන්කුඩි ජනතාව පසුවන්නේ දැඩි බියෙනි. ඒ ඔවුන් පළි ගැනීම් වලට ලක් විය හැකි නිසාය. \"මම ඔහුගේ වැඩ ගැන දැනගත්තේ මාධ්‍යයෙන් . මම කිසි විටෙක හිතුවේ නැහැ ඔහු මෙවැනි දෙයක් කරයි කියලා,\" තම සොහොයුරා ගැන මදානියා පැවසුවේ එලෙසිනි. කියවන්න: "}, {"headline": "ශ්‍රී ලංකාවේ පිපිරීම්: ජාතික තව්හිත් ජමා'අත් යනු කවුරුන්ද?", "date": "2019 අප්‍රේල් 23", "news": "                                                                                                                                                                           (BBC Monitoring  සැකසූ ලිපියක් ඇසුරිණි) පාස්කු ඉරුදින කතෝලික දේවස්ථාන තුනක් සහ ප්‍රධාන පෙළේ සංචාරක හෝටල් තුනක් ඉලක්ක කර එල්ලවූ මරාගෙන මැරෙන බෝම්බ ප්‍රහාරවලින් මියගිය ගණන 321 වන අතර ඉන් 500කට ආසන්න දෙනෙක් තුවාල ලැබුහ.  පසුගිය දශකය තුළ දිවයිනේ සිදුවූ බරපතලම ප්‍රචණ්ඩ ක්‍රියාව ලෙස මෙම සිදුවීම් සැළකේ. මෙම ප්‍රහාරයට ජාතික තව්හිත් ජමා'අත් (NTJ) නම් එතරම් ප්‍රසිද්ධ නොවූ කණ්ඩායමක් සම්බන්ධ බවට මාධ්‍ය වාර්තා වල සඳහන් වේ.      ශ්‍රී ලංකාවේ සහ ඉන්දියාවේ මාධ්‍ය එම සංවිධානයයේ නම හෙළිදරව් කර තිබිණ. එසේම අප්‍රේල් 21 වනදා අමාත්‍ය හරීන් ප්‍රනාන්දු සිංහලෙන් ලියවුනු නිල ලිපියක පිටපතක් තම ට්වීටර් ගිණුමේ පළ කර තිබිණි. සිංහල බසින් ලියවුනු එම ලිපියෙහි අදාළ සංවිධානය ද නම් කර තිබිණි. ඊයේ (අප්‍රේල් 22) අමාත්‍ය රාජිත සේනාරත්න ආරක්ෂක කමිටු රැස්වීමකින් අනතුරුව මාධ්‍යවේදීන් හමුවී පැවසුවේ අදාළ කණ්ඩායම නම් කරමින් නිකුත් ලේඛනය නිල ලිපියක් බවය. සැකකරුවන් 40 දෙනෙක් අත්අඩංගුවට ගත් බව පොලීසිය පැවසුවද එම පුද්ගලයින් ජාතික තව්හිත් ජමා'අත්  (NTJ) සංවිධානයට අයත්ද නැත්ද යන්න හෝ වෙනත් කිසිදු තොරතුරක් හෙළිදරව් කර නැත.  ජාතික තව්හිත් ජමා'අත් සංවිධානය (NTJ) ගැන ශ්‍රී ලංකාවේ සහ ඉන්දියාවේ පළ වන තොරතුරු වල ව්‍යාකූලත්වය ලිහිල් කිරීම සඳහා බීබීසී මොනිටරිං අංශය දැරූ ප්‍රයත්නයකි මේ.    ජාතික තව්හිත් ජමා'අත්  සංවිධානය (NTJ) ගැන වැඩි තොරතුරක් සඳහන් නොවේ. නමුත් ශ්‍රී ලංකාවේ සහ ඉන්දියාවේ පළ වන මාධ්‍ය වාර්තා අනුව ව්‍යාකුලත්වය වර්ධනය වී ඇත්තේ නිතරම එම සංවිධානය ඉන්දීය කණ්ඩායමක් වන තමිල්නාඩු තව්හීඩ් ජමා'අත් (Tamil Nadu Tawheed Jama'ath) සමග පටලවා හඳුන්වා ගැනීමයි. එසේම ජාතික තව්හිත් ජමා'අත් (NTJ) මෙම ප්‍රහාර එල්ල කළ බවට සේනාරත්න ඇමතිවරයා පැවසු බවට සමහරුන් වැරදි ලෙස වාර්තා කර තිබිණි. එසේම ජාතික තව්හිත් ජමා'අත් (NTJ) යන නම විවිධාකාර ලෙස විවිධ මාධ්‍යවල සඳහන් කර ඇත. තව්හිත් (අරාබි බසින් \"එකම දෙවියා අල්ලා යන විශ්වාසය\") යන වචනය ඉංග්‍රීසි බසින් Thowheeth ලෙසත් Thawheed හෝ Tawheed ලෙසත් ලියවී ඇත. එසේම ජමා'අත් (අරාබි බසින් \"කණ්ඩායම\") යන වචනය ඉංග්‍රීසි බසින් Jamaath හෝ Jamath වශයෙන් සඳහන් කෙරේ. එසේම ජාතික තව්හිත් ජමා'අත් (NTJ) ඔවුන්ගේ යැයි පෙනී යන ෆේස්බුක් සහ ට්විටර් ගිණුම් වලද තමන්ගේ නම වෙනස් ආකාරයකට ලියා තිබේ.  ඉන්දීය මාධ්‍ය වන හින්දියෙන් පළ වන අමාර් උජාලා සහ පෞද්ගලික රුපවාහිනී නාලිකා වන CNN-News 18 සහ Zee News වාර්තා කරන්නේ NTJ සහ TNTJ අතර සම්බන්ධයක් ඇති බවය. නමුත් ඒ සඳහා සාක්ෂි නොමැත.    TNTJ වෙබ් අඩවියේ සඳහන් වන්නේ ඔවුන්ට ශ්‍රී ලංකාව තුළද ශාඛාවක් තිබෙන අතර එය ශ්‍රී ලංකා තව්හිත් ජමාත්  (Sri Lanka Thowheed Jamaat) බවය. නමුත් එය NTJ ට සම්බන්ධ බව සඳහන් නොවේ. අමාත්‍ය ප්‍රනාන්දු විසින් ට්වීටර් ඔස්සේ නිකුත් කර තිබු බුද්ධි අංශ ලිපියේ  (එහි සඳහන් කරුණු ස්වාධීන ලෙස තහවුරුකර නොමැත.) සඳහන් ආකාරයට NTJ නායකයා මොහමඩ් කාසිම් මොහමඩ් සහරාන් ය. නමුත් මෙම ප්‍රහාර සඳහා මුලික වූ පුද්ගලයා ලෙස ඉන්දීය 'CNN-News 18' නාලිකාවේ සඳහන් කළ සහරාන් හෂ්මි (ඇතැමුන් හෂීම් වශයෙන් ලියා තිබේ) සහ මොහමඩ් කාසිම් මොහමඩ් සහරාන් එකම පුද්ගලයාද යන්න පැහැදිලි නැත.       NTJ සංවිධානයේ ෆේස්බුක් පිටුවේ සඳහන් බොහෝ කරුණු දෙමළ භාෂාවෙන් ලියා ඇත. ලේ දන්දීමේ ව්‍යාපාර සහ දුප්පතුන්ට විවිධ ද්‍රව්‍ය බෙදාදීම වැනි සමාජ සත්කාර ගැන පින්තුර එහි දැක්වේ. එසේම මොහමඩ් සහරාන්ගේ වීඩියෝවක් ද එහි පළවී ඇත. එම කණ්ඩායමේ යැයි දැක්වෙන ට්විටර් ගිණුම 2018 මාර්තු සිට අක්‍රීයව පවතී. බලධාරීන් හෝ මාධ්‍ය NTJ පිළිබඳව වැඩි දෙයක් කියා නැත. එහෙත් බුද්ධි අංශ ලිපියේ NTJ ගැන සඳහන් වීම ඉන්දීය මාධ්‍ය සහ ශ්‍රී ලංකා බලධාරීන් අතරත් ශ්‍රී ලංකා රජයේ අභ්‍යන්තර පාර්ශවත් එකිනෙකාටත් වරද පටවන තත්ත්වයක් නිර්මාණය කර තිබේ. මේ අතර ද ඉන්දියන් එක්ස්ප්‍රස් (The Indian Express) පුවත්පත සඳහන් කළේ \"ත්‍රස්ත ප්‍රහාරයක් නුදුරේදීම විය හැකි\" බව සඳහන් කරමින් ඉන්දියාව මගින් ශ්‍රී ලංකාවට බුද්ධි තොරතුරු ලබා දී තිබු බවය. පුවත්පතට එම තොරතුර ලැබුණු මූලාශ්‍රය දක්වා නැත.  ඉන්දීය බුද්ධි අංශයේ අනතුරු ඇඟවීම NTJ ලෙස නම් කර තිබු බව පුවත්පත වාර්තා කර තිබිණි.  අප්‍රේල් 21 වැනිදා මාධ්‍ය ඇමතූ අග්‍රාමාත්‍ය රනිල් වික්‍රමසිංහ පැවසුවේ \"අදාළ බලධාරීන්\" සතුව සිදු විය හැකි ප්‍රහාර ගැන බුද්ධි තොරතුරු තිබී ඇති නමුත් එම තොරතුරු තමන්ට හෝ තම ඇමතිවරුන්ට සන්නිවේදනය කර නැති බවත්ය.   එහිදී අගමැති වික්‍රමසිංහ සඳහන් කළේ ඉන්දියාව විසින් ලබා දුන්නා යැයි පැවසෙන බුද්ධි තොරතුරු ගැන ද නැතහොත් වෙනත් අනතුරු ඇඟවීමක් ගැන ද යන්න පැහැදිලි නැත.    නමුත් අමාත්‍ය ප්‍රනාන්දු විසින් ට්විටර් ඔස්සේ පළ කළ බුද්ධි අංශ ලිපිය (ශ්‍රී ලංකාව තුළ සංසරණය වූ රජයේ චක්‍රලේඛයකි)පළකිරීමේදී ඔහුගේ විවේචනය ද ඇතුළත් විය.   එය දින 10 කට පෙර යවා තිබුණ ද  අවශ්‍ය පියවර නොගැනීම පිළිබඳ ඔහු අදහස් ප්‍රකාශ කර තිබිණි. එසේම අමාත්‍ය සේනාරත්න ද මාධ්‍ය සාකච්ඡාවේදී අවධාරණය කළේ අගමැති වික්‍රමසිංහ හෝ ඔහුගේ අමාත්‍ය මණ්ඩලය හුවමාරු වූ බුද්ධි තොරතුරු ගැන දැන නොසිටි බවය. මේ වනවිට ආරක්ෂක කටයුතු පවතින්නේ ජනාධිපති මෛත්‍රිපාල සිරිසේන යටතේය.    පසුගිය වසරේ අවසාන කාලයේදී ජනාධිපතිවරයා විසින් අගමැතිවරයා ඉවත් කර නැවතත් පත් කිරීම සිදුවීමෙන් අනතුරුව ඔවුන් දෙදෙනා අතර වැඩි සම්බන්ධයක් නොමැත.   අමාත්‍ය සේනාරත්න තවදුරටත් පවසා තිබුණේ ප්‍රහාර දේශීය කණ්ඩායමක ම ක්‍රියාවක් විය නොහැකි බවය. ජාත්‍යන්තර ජාලයක් ද ඊට සහය දක්වන්නට ඇතැයි ඔහු පැවසීය.     "}, {"headline": "බුදු පිළිම හානි කිරීම සහ වනාතවිල්ලුව පුපුරණ ද්‍රව්‍ය: සැකකරුවන් දෙදෙනෙක් සොයා මෙහෙයුම්", "date": "2019 ජනවාරි 24", "news": "මාවනැල්ල ප්‍රදේශය ආශ්‍රිත බුදු පිළිමවලට හානි කිරීම සහ පුත්තලම වනාතවිල්ලුව ප්‍රදේශයේ පුපුරණ ද්‍රව්‍ය හමුවීමට අදාළව අවශ්‍ය කර සිටින ප්‍රධාන සැකකරුවන් දෙදෙනා තවමත් අත්අඩංගුවට ගැනීමට පොලිසියට නොහැකිව තිබේ.  මාවනැල්ල ප්‍රදේශයේ පදිංචිව සිටි මොහමඩ් ඊබ්‍රාහිම් සාදික් අබ්දුල්ලා සහ මොහමඩ් සාහිඩ් අබ්දුල්ලා යන දෙසොහොයුරන් අත්අඩංගුවට ගැනීම සඳහා දැනට මාසයකට ආසන්න කාලයක් පරීක්ෂණ පවත්වමින් සිටින බව පොලිසිය පවසයි.  මේ අතර, අඟහරුවාදා (ජනවාරි 22) මෙම සිදුවීමට අදාළව ඉහත කී දෙසොහොයුරන්ගේ පියා වන රාශිඩ් මොහමඩ් ඊබ්‍රාහිම් පොලිසිය විසින් අත්අඩංගුවට ගනු ලැබුවේ මෙම සිදුවීම්වලට ආධාර අනුබල දීමේ චෝදනාව මතය. පැය 72ක රැඳවුම් නියෝග මත එම පුද්ගලයාගෙන් ප්‍රශ්න කිරීම ආරම්භ කළ බව පොලිස් මාධ්‍ය ප්‍රකාශක කාර්යාලය බීබීසි සිංහල සේවයට පැවසීය.  බදාදා (ජනවාරි 23) පාර්ලිමේන්තුවේදී තත්ත්වය පිළිබඳව අදහස් දැක්වූ ජාතික නිදහස් පෙරමුණේ නායක විමල් වීරවංශ මන්ත්‍රීවරයා, මෙය \"බැරෑරුම් තත්ත්වයක්\" බැවින් පොලිස් පරීක්ෂණවලදී සොයාගත් තොරතුරු පාර්ලිමේන්තුවට ඉදිරිපත් කරන ලෙස ආණ්ඩුවෙන් ඉල්ලා සිටියේය.  එයට පිළිතුරු දුන් සභානායක ලක්ෂ්මන් කිරිඇල්ල අමාත්‍යවරයා කියා සිටියේ, සිදුවීම සම්බන්ධ තොරතුරු මෙසේ අනාවරණය වන්නේ ආණ්ඩුව සිදුවීම \"යට ගහන්නේ නැතිව\" නිසි පරිදි පරීක්ෂණ පැවැත්වීම හේතුවෙන් බවය.  එහිදී අදහස් දැක්වූ නලින් බණ්ඩාර නියෝජ්‍ය අමාත්‍යවරයා මන්ත්‍රීවරුන්ගෙන් ඉල්ලීමක් කරමින් කියා සිටියේ, සිදුවීම සම්බන්ධයෙන් \"ජාතිවාදී හැඟීමකින්\" කටයුතු නොකරන ලෙසය.  \"මුස්ලිම් ගෙදරක ආයුධ හම්බ වුණත්, සිංහල ගෙදරක ආයුධ හම්බ වුණත්, ද්‍රවිඩ ගෙදරක හම්බ වුණත් ඒක වැරදියි. පොලිසියට, අධිකරණයට විසඳන්න දෙන්නේ නැතිව අපි පාරට බැහැලා දේශපාලන වුවමනාවන් ඉෂ්ඨ කරගන්න යන එක වැරදියි,\" යනුවෙන් ද නලින් බණ්ඩාර නියෝජ්‍ය අමාත්‍යවරයා සඳහන් කළේය.  පසුගිය දෙසැම්බර් 26 වන දා අලුයම යතුරු පැදියකින් පැමිණි තරුණයන් දෙදෙනෙකු මාවනැල්ල ප්‍රදේශයේ මංසන්ධියක තිබූ බුදු පිළිමයකට හානි කිරීමට උත්සහ දැරූ අවස්ථාවේ ප්‍රදේශ වාසීන් ඔවුන්ගෙන් එක් අයෙකු සිය ග්‍රහණයට ගෙන පොලිසියට භාර දීමෙන් පසු පිළිම කැඩීමේ නිරත වූ බවට සැක කරන මෙම සංවිධානාත්මක පිරිස ගැන තොරතුරු හෙළි වී තිබේ.   ඒ අනුව බුදු පිළිම කැඩීමට සම්බන්ධ බවට සැකකෙරෙන තරුණයන් 7 දෙනෙක් පොලිසිය විසින් අත්අඩංගුවට ගනු ලැබූහ. ඔවුන් මාවනැල්ල, ගම්පොළ සහ පොල්ගහවෙල අධිකරණවලට ඉදිරිපත් කිරීමෙන් අනතුරුව රක්ෂිත බන්ධනාගාරගත කෙරිණි.  මාවනැල්ල, ගම්පොළ සහ පොල්ගහවෙල යන ප්‍රදේශවල බුදු පිළිම හා හින්දු පිළිමවලට හානි කළ බවට ඔවුන්ට චෝදනා එල්ල වී තිබේ.  කෙසේ නමුත්, මෙම තරුණයන්ට නායකත්වය දුන් බවට සැක කෙරෙන පුද්ගලයන් දෙදෙනා සිය පවුල් සමග ප්‍රදේශයෙන් පළා ගොස් තිබිණි.  ඉන් අනතුරුව පුත්තලම, වනාතවිල්ලුව, ලැක්ටෝවත්ත ප්‍රදේශයේ අක්කර 60ක පමණ විශාලත්වයෙන් යුත් පොල්වත්තක වළ දමා තිබියදී පුපුරන ද්‍රව්‍ය කිලෝග්‍රෑම් 100කට ආසන්න ප්‍රමාණයක්,  ඩෙටනේටර් 100ක්, ලීටර් 20 බැගින් වූ කෑන් 6ක බහා තිබූ නයිට්‍රේට් ඇසිඩ් ලීටර් 120ක්, පතොරම් තුවක්කුවක්, පතොරම් තොගයක්, වියළි ආහාර, කූඩාරම් දෙකක්, ලැප්ටොප් පරිගණක ඇතුළු විද්‍යුත් උපකරණ කිහිපයක් අපරාධ පරීක්ෂණ දෙපාර්තමේන්තුව විසින් සොයා ගනු ලැබුවේ ඔවුන් අත්අඩංගුවට ගැනීම පිණිස ක්‍රියාත්මක කළ පරීක්ෂණවලදීය.  ඒ සම්බන්ධයෙන් පොලිස් අත්අඩංගුවට ගත් සිව් දෙනෙකු ත්‍රස්තවාදය වැළක්වීමේ පනත යටතේ දින 90ක් රඳවාගෙන ප්‍රශ්න කිරීමේ අවසරය පොලිසියට ලැබී තිබේ.  මෙම පුපුරන ද්‍රව්‍ය යොදා ගෙන සිදුකිරීමට බලාපොරොත්තු වූයේ කුමක්දැයි සොයා ගැනීම මෙම පරීක්ෂණ කණ්ඩායම්වල අරමුණවී තිබේ.  මේ අතර අත්අඩංගුවට ගැනීම සඳහා සොයමින් සිටින සොයුරන් පදිංචිව සිටි මාවනැල්ල ප්‍රදේශයේ පිහිටි නිවස පසුගිය 21 වන දා පොලිසිය විසින් පැය 8ක කාලයක් පරීක්ෂා කරනු ලැබිණි. පොලිස් මාධ්‍ය ප්‍රකාශක කාර්යාලය පැවසුවේ, එහිදී එම නිවසේ තිබී වායු රයිෆලයක්, උණ්ඩ තොගයක්, පිහියක් හා යකඩ මිටියක්, මුහුණු ආවරණ හා අත්වැසුම්  කිහිපයක්, ලැප්ටොප් ඇතුළු විද්‍යුත් උපකරණ කිහිපයක් පොලිස් භාරයට ගත් බවය.  මෙහිදී පොලිස් භාරයට ගනු ලැබූ, යම් බහාලුමක තිබූ සුදු පැහැති කුඩු වර්ගය පුපුරන ද්‍රව්‍ය දැයි සොයා බැලීමට පරීක්ෂණ පැවත්වෙන බව ද පොලිස් මාධ්‍ය ප්‍රකාශක කාර්යාලය බීබීසි සිංහල සේවයට පැවසීය.  දැනට පොලිස් අත්අඩංගුවේ පසුවන, ප්‍රධාන සැකකරුවන් ලෙස සැලකෙන සොයුරන්ගේ පියා වන රාශිඩ් මොහමඩ් ඊබ්‍රාහිම් මාවනැල්ල ප්‍රදේශයේ පූජකවරයෙකු  ලෙස කටයුතු කර තිබේ. ඔහු ඇතුළු ඔහුගේ එක් පුත්‍රයෙකු ඔවුන්ගේ අන්තවාදී අදහස් හේතුවෙන් ප්‍රදේශයේ මුස්ලිම් සංවිධානවලින් පවා ඉවත් කර තිබූ බව බීබීසි සිංහල සේවයට අදහස් දැක්වූ මාවනැල්ල ප්‍රදේශයේ මුස්ලිම් පූජකවරයෙක් පැවසීය.   \"මෙම සොයුරන් විසින් අන්තවාදී දේශන පවත්වල තමයි මේ තරුණ ළමයි මේ වැරදි වැඩවලට සම්බන්ධ කරලා තියෙන්නේ, නමුත් අපිට තාම හරි තොරතුරක් නැහැ මොකද වුණේ කියලා, ඊයේ  අත්අඩංගුවට පත්වූ පියාගෙන් ඇහුව ම ඔහු කියනවා ඔහු දන්නේ නැහැ කියලා ඔහුගේ ළමයි දෙන්නා ඉන්න තැන,\" එම පූජකවරයා තවදුරටත් අදහස් දක්වමින් කියා සිටියේය.  මේ අතර විපක්ෂය වෙනුවෙන් පසුගිය දා මාධ්‍ය හමුවක් අමතමින් පාර්ලිමේන්තු මන්ත්‍රී ජයන්ත සමරවීර පැවසුවේ \"මෙසේ අධිබලැති පුපුරන ද්‍රව්‍ය රැස් කළේ ඇයි? මේ මුස්ලිම් තරුණයන් මෙහෙයවූයේ කවුද? ඔවුන් ඉටු කරන්නේ කාගේ උවමනාවක් ද?\" යන්න සොයා බැලීම අත්‍යවශ්‍ය බවය. \"ගලේවෙල උපන් මුස්ලිම් ජාතිකයෙකු අයි. එස්. අයි. එස්. ත්‍රස්තවාදියෙකු ලෙස සිරියාවේදී මියයාම, අලුත්ගම, දිගන, අම්පාර ජාතිවාදී ගැටුම් ඇවිලවීම, මාවනැල්ලේ බුදු පිළිම කැඩීම හුදකලා සිදුවීම් නොවෙයි. මේ සියල්ල එක ම උවමනාව අනුව දියත් වන ඒවා. ඒ නිසා ජාතියක් ලෙස අපි මේ පිළිබඳව දැඩි සේ විමසිලිමත් විය යුතුයි,\" ඔහු කියා සිටියේය.  \"කෑගල්ලේ පොලිස් ප්‍රධානියාට ඊබ්‍රාහිම් නැමැති බුදු පිළිම කැඩීමට සම්බන්ධ මුස්ලිම් තරුණයන් දෙදෙනා භාර දෙන බවට පොරොන්දු වූ බස්නාහිර පළාතේ ප්‍රබල දේශපාලනඥයා කවුදැයි පොලිස්පතිවරයා වහා ම සොයා බැලිය යුතුයි. ඔහුගෙන් ප්‍රශ්න කර ඊබ්‍රාහිම් සොයුරන් සොයාගත හැකියි. එවිට වනාතවිල්ලුව සිදුවීම පිටුපස සිටින අන්තවාදීන්, මූලධර්මවාදීන් හඳුනාගත හැකි වේවි,\" ඔහු වැඩිදුරටත් අදහස් දක්වමින් කියා සිටියේය.  මීට ඉහතදී බීබීසී සිංහල සේවය සමග අදහස් දැක්වූ ශ්‍රී වල්පොළ රාහුල පදනමේ ගල්කන්දේ ධම්මානන්ද හිමියන්, නීතිය ක්‍රියාවට නගනු විනා බෙදී, වෙන්වී ගැටුම් ඇති කර නොගන්නා මෙන් ජනතාවගෙන් ඉල්ලීමක් කළහ.  \"මොන ම හේතුවක් නිසාවත් අපි ජන කොටස් හැටියට බෙදෙන්න, වෛරී ප්‍රකාශ කරන එක, ඒ වගේ ම ගැටුම් ඇති වෙන විදියට වැඩ කරන එක මම හිතනවා ඉතා ම භයානක දෙයක්. ඒක නොවිය යුතුයි.\" යනුවෙන් ද කියා සිටියහ.  මෙම සිදුවීම්වලට සම්බන්ධ පිරිස්වලට දැඩි දඬුවම් ලබා දීමට කටයුතු කරන මෙන් පොලිසියට උපදෙස් දී තිබෙන බව බුදු පිළිම හානි කිරීම සම්බන්ධයෙන් තරුණයන් 7 දෙනෙකු අත්අඩංගුවට පත්වූ අවස්ථාවේ බීබීසී සිංහල සේවය සමග අදහස් දක්වමින් මාවනැල්ල ප්‍රදේශය නියෝජනය කරන අමාත්‍ය කබීර් හෂීම් කියා සිටියේය. වැඩිදුරටත් අදහස් දැක්වූ අමාත්‍ය කබීර් හෂීම් පැවසුවේ, \"මේ ඉතා ම ම්ලේච්ඡ සිද්ධි සඳහා, ICCPR නීතිය යටතේ ද්වේශ සහගත අපරාධයක් ලෙස සලකා විශේෂයෙන් ම ඇප නොදෙන තරමේ උපරිම දඬුවම් දීම සඳහා කටයුතු කරන්න කියල උපදෙස් දීල තියෙනවා\" යනුවෙනි. කවර තත්ත්වයක් යටතේ හෝ නීතිය අතට නොගන්නා ලෙස ශ්‍රී ලංකාවේ සාමකාමී සිංහල ජනතාවගෙන් ඉල්ලීමක් කරන බව විමල් වීරවංශ මන්ත්‍රීවරයා ද පසුගිය දෙසැම්බර් මාසයේ කොළඹ පැවති මාධ්‍ය හමුවක් අමතමින් සඳහන් කළේය.  "}, {"headline": "ශ්‍රී ලංකාවේ ප්‍රහාර: \"මැති ඇමතිවරුන් පමණක් ආරක්ෂාව තර කර ගන්නවා. මහ ජනතාව වෙනුවෙන් ඉන්නේ කවුද?\"", "date": "2019 මැයි 22", "news": "පාස්කු ඉරිදා දිවයිනේ ස්ථාන කිහිපයක සිදු වූ ප්‍රහාර වැළැක්වීමට සහ රටේ ආරක්ෂාව සහතික කිරීමට අපොහොසත් වීම සම්බන්ධයෙන් අගමැතිවරයා ඇතුළු අදාළ වගකීම් දරන පුද්ගලයන් සියලු දෙනා වගකිව යුතු බවට චෝදනා කරමින් ශ්‍රේෂ්ඨාධිකරණයේ මූලික අයිතිවාසිකම් පෙත්සමක් ගොනු කර තිබේ.  එම පෙත්සම ගොනු කරනු ලැබ තිබෙන්නේ මාධ්‍යවේදී කසුන් පුස්සවෙල සහ නීතිඥ ආචාර්ය විසාකේස චන්ද්‍රසේකරම් විසිනි.  පාස්කු ඉරිදා ශ්‍රී ලංකාව පුරා ස්ථාන කිහිපයකදී එල්ල වූ මරාගෙන මැරෙන ප්‍රහාරවලින් 250කට අධික පිරිසක් මිය ගිය අතර තවත් 500කට අධික පිරිසක් තුවාල ලැබූහ.  රනිල් වික්‍රමසිංහ, මුදල් සහ ජනමාධ්‍ය අමාත්‍ය මංගල සමරවීර, විදේශ කටයුතු අමාත්‍ය තිලක් මාරපන, සෞඛ්‍ය අමාත්‍ය රාජිත සේනාරත්න, රාජ්‍ය ව්‍යවසාය අමාත්‍ය ලක්ෂ්මන් කිරිඇල්ල, විදුලි බල අමාත්‍ය රවි කරුණානායක, කර්මාන්ත හා වාණිජ කටයුතු අමාත්‍ය රිෂාඩ් බදියුදීන්, ක්‍රීඩා සහ තොරතුරු තාක්ෂණ අමාත්‍ය හරින් ප්‍රනාන්දු ඇතුළු තවත් අමාත්‍යවරුන්, ආරක්ෂක අංශ ප්‍රධානීන්, ලේකම්වරුන් ඇතුළු 44 දෙනෙකු පෙත්සමේ වගඋත්තරකරුවන් ලෙස නම් කර ඇත.  මොහොමඩ් සහරාන් ඇතුළු මරාගෙන මැරෙන ප්‍රහාර එල්ල කළ හැකි යැයි සිතිය හැකි පුද්ගලයන් සය දෙනෙකුගේ නම් සහ ඔවුන්ගෙන් ඇතැමෙකු සැඟවී සිටින ස්ථාන පවා සඳහන් කරමින් රහස් ඔත්තු සේවා විසින් ළඟදී ම සිදුවන ප්‍රහාරයක් ගැන අනතුරු අඟවනු ලැබ තිබියදීත් ඒ සම්බන්ධයෙන් පියවර ගැනීමට අපොහොසත් වීම හේතුවෙන් ඝාතනයට ලක් වූ 250කට අධික පිරිසගේ ජීවිත පිළිබඳව ආරක්ෂාව භාර ප්‍රධානීන් වගකිව යුතු බව අදාළ පෙත්සම්වල දැක්වේ. \"දැන දැන ම මේ රටේ 250කට අධික පිරිසක් ඝාතනය වෙන්න ඉඩ දීලා, ඒ වගේ ම 500කට අධික පිරිසක් තුවාල වෙන්න ඉඩ දීලා සිදු කළ අපරාධ වරද සම්බන්ධයෙන් තමයි මේ පෙත්සම ඉදිරිපත් කළේ,\" යැයි මාධ්‍යවේදී කසුන් පුස්සවෙල බීබීසී සිංහල සේවය සමග පැවසීය.  අමාත්‍යවරුන් කිහිප දෙනෙකු ඇතුළු වගකිව යුතු නිලධාරීන් අවස්ථා කිහිපයකදී කියා සිටියේ මෙම ප්‍රහාර ගැන පෙර අනතුරු ඇඟවීම් ලැබුණු බවය.  ප්‍රහාර සම්බන්ධයෙන් විදේශීය රාජ්‍යයක ඔත්තු සේවාවකින් තොරතුරු ලැබී තිබුණ ද ඒ සම්බන්ධයෙන් තමන් හෝ කැබිනට් මණ්ඩලය දැනුවත් නොකළ බව අගමැති රනිල් වික්‍රමසිංහ මාධ්‍ය අමතමින් ප්‍රකාශ කළේය.  එමෙන් ම එම රහස් තොරතුරු සම්බන්ධයෙන් ඉදිරි පියවර ගැනීමට ආරක්ෂක අංශ කටයුතු නොකළ බවට අමාත්‍ය රාජිත සේනාරත්න ද චෝදනා කළේය. මාස ගණනාවක් මුළුල්ලේ අගමැතිවරයා හෝ ආරක්ෂක රාජ්‍ය අමාත්‍යවරයා ජාතික ආරක්ෂක කවුන්සිලය වෙත කැඳවා නොතිබුණ බව ද අමාත්‍ය රාජිත සේනාරත්න සඳහන් කළේය. ප්‍රහාර සිදුවන අවස්ථාවේ ජනාධිපතිවරයා පෞද්ගලික සංචාරයක් සඳහා රටින් බැහැරව සිටි අතර, අප්‍රේල් 23 වන දා දිවයිනට පැමිණීමෙන් පසුව ජනාධිපතිවරයා පැවසුවේ තමන්ට ද එම තොරතුරු දැනුම් දී නොතිබූ බවකි. ප්‍රහාරයට පසු (අප්‍රේල් 23) ජාතිය අමතා අදහස් දැක්වූ ජනාධිපති මෛත්‍රීපාල සිරිසේන කියා සිටියේ, \"එම රාජ්‍ය ඔත්තු සේවාවට ලැබුණු තොරතුරු වගකිවයුතු ප‍්‍රධාන නිලධාරීන් විසින් මා වෙත ද ඉදිරිපත් නොකළ බව මා විසින් මෙහිදී විශේෂයෙන් සඳහන් කළ යුතුයි. මෙම තොරතුරු ලැබීම පිළිබඳ මා දැනුවත් කළා නම් ඒ පිළිබඳ වහා කි‍්‍රයාමාර්ග ගැනීමට පුළුවන්කම තිබුණා,\" යනුවෙනි. ආරක්ෂක අමාත්‍ය පදවිය ද හොබවන ජනාධිපති මෛත්‍රීපාල සිරිසේන ත්‍රිවිධ හමුදා අණ දෙන නිලධාරියා ද වේ. ආරක්ෂක අමාත්‍යංශයේ හිටපු ලේකම් හේමසිරි ප්‍රනාන්දු ප්‍රහාරය සිදුවූ දින බීබීසී මාධ්‍යවේදීන් හමුවේ ප්‍රකාශ කළේ, තමන්ට අනතුරු ඇඟවීම ලැබුණු නමුත්, එය මෙතරම් බරපතළ වේ යැයි නොසිතූ බවය. මේ අතර, ශ්‍රී ලංකාව තුළ ප්‍රහාරයක් සිදු විය හැකි බවට අනතුරු අඟවමින් අප්‍රේල් 11 වන දා බුද්ධි අංශ විසින් නිකුත් කරන ලදැයි සඳහන් ලිපියක ඡායාරූපයක් සමාජ ජාල ඔස්සේ හුවමාරු විය.  \"ජාතික තව්හීඩ් ජමාත් සංවිධානයේ නායක මොහොමඩ් සහරාන් මරාගෙන මැරෙන ප්‍රහාර සංවිධානය කිරීමට සැරසෙන බව සඳහන් කරමින් ශ්‍රී ලංකා බුද්ධි අංශ වාර්තාවක් ඉදිරිපත් කර තිබේ. අදාළ වාර්තාව ලැබුණු සැණින් ක්‍රියාත්මක වී ආරක්ෂාව තර කළ යුතුව තිබිණි,\" යැයි ආචාර්ය විසාකේස චන්ද්‍රසේකරම් සහ කසුන් පුස්සෙවෙල ඉදිරිපත් කළ පෙත්සමේ සඳහන් වේ. \"ශ්‍රී ලාංකිකයන් කිහිප දෙනෙකු අයිඑස් (IS) සංවිධානයට එකතු වී, පුහුණුව ලබා නැවත දිවයිනට පැමිණ ඇති බවට තොරතුරු ලැබී තිබුණු බව අග්‍රාමාත්‍යවරයා ප්‍රකාශ කර ඇත. නමුත් ඒ කිසිවෙකුට විරුද්ධව නීතිමය පියවර ගැනීමට රටේ ආරක්ෂාව සම්බන්ධයෙන් වගකිව යුතු සියලු පාර්ශව දැඩි ලෙස අපොහොසත් වී තිබේ.\" නීතිඥ ආචාර්ය විසාකේස චන්ද්‍රසේකරම් ඉදිරිපත් කළ පෙත්සමේ සඳහන් වන්නේ, \"විදෙස් ත්‍රස්තවාදී සංවිධානයකට අයත් පුද්ගලයන්ට එරෙහිව නෛතික ක්‍රියාමාර්ග ගැනීමට අදාළ නීති සම්පාදනය වී නොමැති බව අගමැතිවරයා ප්‍රකාශ කිරීම වගකීම් රහිත ක්‍රියාවක්,\" බවය.  ත්‍රස්ත ක්‍රියාවලට සම්බන්ධ යැයි සැක කෙරෙන පුද්ගලයෙකු අත්අඩංගුවට ගෙන ප්‍රශ්න කිරීම සම්බන්ධයෙන් පැහැදිලි නීති පවතින බව ද පෙත්සමේ දැක්වේ.  \"අපරාධ නඩු විධාන සංග්‍රහයේ 32 (1) වගන්තියට අනුව, සාමය කඩ කිරීමක යෙදෙන තැනැත්තෙකු, හෝ පැහැදිලිව දැකිය හැකි යම් වරදකට සම්බන්ධ වූ තැනැත්තෙකු, එසේ සම්බන්ධ බවට යම් තැනැත්තෙකුට විරුද්ධව සාධාරණ පැමිණිල්ලක් ලැබී තිබේ ද නැතහොත් ඒ බවට යම් තැනැත්තෙකුට විරුද්ධව විශ්වාස කටයුතු තොරතුරු ලැබී තිබේ ද, නැතහොත් ඒ බවට යම් තැනැත්තෙකු සම්බන්ධයෙන් සාධාරණ සැකයක් පවතී ද, එම තැනැත්තා වරෙන්තුවක් නොමැතිව අත්අඩංගුවට ගැනීමට සාම නිලධාරියෙකුට හැකියාව ඇත.\" 1979 අංක 48 දරන ත්‍රස්තවාදය වැළක්වීමේ පනතෙහි 6 (1) (අ) වගන්තිය ද මෙම කාරණාවට අදාළ නීති සපයන බව පෙත්සමේ තවදුරටත් සඳහන් වේ.    රහස් තොරතුරු ලැබී තිබියදීත් ප්‍රහාර වළක්වා ගැනීමට අපොහොසත් වීම මගින් ජනාධිපති, අගමැති ඇතුළු ආරක්ෂක අංශ ප්‍රධානීන් සිය මූලික හිමිකම් උල්ලංඝණය කළ බවට චෝදනා කරමින් මින් පෙර ද මාධ්‍යවේදී කසුන් පුස්සවෙල ජාතික මානව හිමිකම් කොමිසමට පැමිණිල්ලක් යොමුකර තිබිණි.  \"අපි මේ රටේ වැඩි ම බදු මුදල් ප්‍රමාණයක් වෙන් කරන්නේ ජාතික ආරක්ෂාවට. මැති ඇමතිවරුන් පමණක් ඔවුන්ගේ ආරක්ෂාව තර කර ගන්නවා. ඔවුන්ට වෙඩි නොවදින නිල රථ ගෙන්වනවා කෝටි ගණන් වියදම් කරගෙන. හමුදා නිලධාරීන්, පොලිස් නිලධාරීන් ද ඔවුන්ගේ ආරක්ෂාව සපයා ගන්නවා. එතකොට මහ ජනතාව වෙනුවෙන් ඉන්නේ කවුද?\" කසුන් පුස්සවෙල ප්‍රශ්න කළේය.  \"ප්‍රහාරය ගැන දැනගෙන සිටියා වගේ ම, එයින් පසුවත් ජාතීන් අතර අසමගිය, බෙදීම් ඇති වෙන්න ඉඩ හැරලා තිබෙනවා. ශ්‍රී ලාංකීය ජාතිකත්වයක් ගොඩ නගන්න අවශ්‍ය කටයුතු කරනවා වෙනුවට අපිව ජාතීන් සහ ආගම්වලට බෙදා තිබෙනවා.\"  \"එක ම පාලකයෝ ටික හැම ආණ්ඩුවකින් ම පත් වෙනවා. ඔවුන් අපිව උගසට තබමින්, අපේ ජීවිත නොවටිනා විදියට සලකා තිබෙනවා.\" \"මේ වගේ දෙයකදී ඔවුන්ට වැය වෙන්නේ උණ්ඩයක්, ඒ උණ්ඩයටත් ඔවුන්ට රුපියලක හෝ කොමිස් මුදලක් ලැබෙන්න පුළුවන්. නමුත් අපිට නැති වෙන්නේ මනුෂ්‍යත්වය, මිනිස් ජීවිත, මිනිසුන් අතර ආදරය. මේක තේරුම් අරගෙන මිනිස්සු පාට, පක්ෂවලට නොබෙදී, මේ තත්ත්වයට වගකිව යුතු දේශපාලනඥයන්ට විරුද්ධ වෙන්න ඕනේ,\" ඔහු තවදුරටත් පැවසීය.  අදාළ පෙත්සම් විභාගයට ගැනීම සම්බන්ධයෙන් ඉදිරියේදී ශ්‍රේෂ්ඨාධිකරණය පෙත්සම්කරුවන්ට දැනුම් දෙනු ඇත. පෙත්සම්කරුවන් වෙනුවෙන් ජ්‍යෙෂ්ඨ නීතිඥ මංජුල බාලසූරිය, කනීල් මද්දුමගේ ඇතුළු නීතිඥවරු පිරිසක් පෙනී සිටිති. "}, {"headline": "ශ්‍රී ලංකාවේ පිපිරීම්: \"කාත්තන්කුඩි කඳවුරේ සිටි\" සහ්රාන්ගේ සොහොයුරා ගැන හෙළිදරව්වක්", "date": null, "news": "ජාතික තව්හීද් ජමාත් සංවිධානයේ සහ්රාන් හෂීම්ගේ සොහොයුරු රිල්වාන් හෂීම්ගේ ඇසකට සහ දෑත්වලට හානි වී ඇත්තේ කාත්තන්කුඩි හි පිහිටි 'කඳවුරේ' සිදු වූ පිපිරීමකින් බව මූලික විමර්ශනවලදී හෙළි වී ඇතැයි ජ්‍යෙෂ්ඨ පොලිස් නිලධාරියෙක් බීබීසී සිංහල සේවය සමඟ පැවසීය. කාත්තන්කුඩි, ඔල්ලික්කුලම් ප්‍රදේශයේ පිහිටි එම ස්ථානය කාත්තන්කුඩි පොලිසිය සහ විශේෂ කාර්ය බලකාය විසින් වටලනු ලැබ ඇත්තේ, ඔවුන් වෙත ලැබුණු තොරතුරකට අනුවය. පාස්කු ඉරිදා ප්‍රහාර එල්ල කිරීමට පැමිණි මරාගෙන මැරෙන බෝම්බකරුවන් පුහුණු කිරීමට යොදාගෙන ඇතැයි විශ්වාස කෙරෙන මෙම 'කඳවුර' ආරක්ෂක අංශ විසින් සොයා ගනු ලැබුණේ මැයි 05වනදා ය. තුවාල ලද රිල්වාන් හෂීම් කාත්තන්කුඩි සිට කොළඹට යවා ඇති අතර මාස දෙකක පමණ කාලයක් ඔහුට ප්‍රතිකාර ලබා දී ඇති බව අත්අඩංගුවට පත්, සහරාන් හෂීම්ගේ රියැදුරු ගෆූර් නැමැත්තා ප්‍රශ්න කිරීම්වලදී පවසා තිබේ.  \"කාත්තන්කුඩි කඳවුරේ සිටි\" සහ්රාන්ගේ සොහොයුරා ගැන හෙළිදරව්වක් ... කියවන්න - https://bbc.in/2GUDjZq Facebook හි BBC News සිංහල කළ  වෙනි පළකිරීමේ අවසානය සයින්දමර්දු ප්‍රදේශයේ නිවසක දී බෝම්බයක් පුපුරුවා ගනිමින් මරණයට පත් 15 දෙනා අතර රිල්වාන් හෂීම් ද වූ බව පොලිසිය මීට ඉහතදී පැවසීය. රිල්වාන් හෂීම්ගේ ඇසකට සහ දෑත්වලට හානි සිදුව ඇති ආකාරය ජාතික තව්හිද් ජමාත් සංවිධානය පළ කළ ඡායාරූප ඔස්සේ දැකගත හැකිය.  සහ්රාන් හෂීම් ජාතික තව්හීද් ජමාත් සංවිධානයේ නායකයා බව මුලින් වාර්තාවල දැක්වුණ නමුත් අමාත්‍ය රාජිත සේනාරත්න පසුව කියා සිටියේ ඔහු සංවිධානයේ නායකයා නොවන අතර, නායකයා මේවනවිට පොලිස් අත්අඩංගුවේ පසුවන බවය.  අදාළ කඳවුර පිහිටි ඉඩම සහරාන් හෂීම්ගේ යයි පවසමින් මාධ්‍ය වාර්තා පළ වුවත් එහි සැබෑ හිමිකරු යාසික් බාවා අබ්දුල් රාෆුෆ් නමැති 49 හැවිරිදි පුද්ගලයෙකු බව මූලික පොලිස් විමර්ශනවලින් හෙළි වී තිබේ.   දැනට පොලිස් අත්අඩංගුවේ පසු වන ඔහු සඳුදා (මැයි 06) අධිකරණයට ඉදිරිපත් කිරීමට නියමිතය.  එමෙන් ම කඳවුර පිහිටි ඉඩම අක්කර දහයක් පමණ විශාල වන බවට පළ වන මාධ්‍ය වාර්තා නිවැරදි නොවන බවත් ඉහත කී ජ්‍යෙෂ්ඨ පොලිස් නිලධාරියා බීබීසී සිංහල සේවය වෙත පැවසීය. \"මේ ගොවිපළේ ගහෙන් ගහට වෙන වෙන ම වතුර බට සවි කර තිබෙනවා. ඒ කියන්නේ පිට අය වැඩට ගන්න ඕන නැහැ. එක් කෙනෙකුට කරාම ටික අරින්න විතරයි තිබෙන්නේ,\" යනුවෙන් ඉහත කී ජ්‍යෙෂ්ඨ පොලිස් නිලධාරියා බීබීසී සිංහල සේවය වෙත පැවසීය. ඔහු වැඩිදුරටත් සඳහන් කරන පරිදි පාස්කු ඉරිදා ප්‍රහාරය සිදුවීමට පෙර එනම් අප්‍රේල් 16 වන දා කාත්තන්කුඩි ප්‍රදේශයේ විවෘත භූමියක පිපිරීමක් සිදුව ඇත. ඒ සම්බන්ධයෙන් ලැබුණු පැමිණිල්ලකට අනුව කළ විමර්ශනවලදී, පිපිරවීමට යොදා ගත් යතුරු පැදියක චැසි අංකය සහිත කොටස සොයා ගෙන ඇති අතර එය සහරාන් හෂීම් ප්‍රමුඛ ජාතික තව්හිද් ජමාත් සංවිධානයේ සාමාජිකයෙකුට අයත් වූවක් බව අනාවරණය වී තිබේ. ඒ සම්බන්ධයෙන් ඉහළ නිලධාරීන් දැනුවත් කර තිබුණු බව බීබීසී සිංහල සේවයට වාර්තා වෙයි. පාස්කු ඉරිදා කිතුනු දේවස්ථාන සහ සංචාරක හෝටල් ඉලක්ක කර ගනිමින් එල්ල වූ මරාගෙන මැරෙන ප්‍රහාරයෙන් පුද්ගලයන් 250 දෙනෙකුට වැඩි පිරිසක් මරණයට පත්ව තවත් හරසීයකට අධික පිරිසක් තුවාල ලැබූහ. පසුව නිවේදනයක් නිකුත් කළ අයිඑස් සංවිධානය කියා සිටියේ තමන් ප්‍රහාරයේ වගකීම භාර ගන්නා බවය. ප්‍රහාරයේ මහ මොළකරු සහරාන් හෂීම් ඇතුළු ජාතික තව්හිද් ජමාත් සංවිධානය සක්‍රීයව සිටි බවට විශ්වාස කෙරෙන කාත්තන්කුඩි ඇතුළු නැගෙනහිර ප්‍රදේශ ගණනාවක සෝදිසි මෙහෙයුම් ක්‍රියාත්මක වේ. කාත්තන්කුඩි, සයින්දමර්දු, කල්මුණේ, නින්දවූර්, සමන්තුරේ  සහ මඩකලපුවේ කළ සෝදිසි මෙහෙයුම් මගින් සැකකරුවන් රැසක් අත්අඩංගුවට ගත් බව ආරක්ෂක අංශ පවසයි. නැගෙනහිර පළාතේ මාර්ග බාධක ගණනාවක් ස්ථාපනය කර ඇති අතර ශ්‍රී ලංකා යුද්ධ හමුදාව සහ පොලිසිය ප්‍රමුඛ ආරක්ෂක අංශ මෝටර් රථ දැඩි පරීක්ෂාවට ලක් කරන ආකාරය දැක ගත හැක. එමෙන් ම පාසල් සහ කතෝලික දේවස්ථාන සඳහා ද යුද්ධ හමුදා සාමාජිකයන් යොදවා ඇති ආකාරය එහි කළ සංචාරයකදී බීබීසී සිංහල සේවයට දැක ගත හැකි විය. මඩකලපුව සහ ඒ අවට ඇතැම් සංචාරක හෝටල් තුළ විදේශිකයන් දක්නට නොමැති ස්වභාවයක් දක්නට ලැබේ. පසුගිය පාස්කු ඉරිදා දිනයේදී මඩකලපුව, සියොන් දේවස්ථානයට ද මරාගෙන මැරෙන බෝම්බ ප්‍රහාරයක් එල්ල වූ අතර ඉන් ළමුන් සහ කාන්තාවන් ඇතුළු පිරිසක් ජීවිතක්ෂයට පත් වූහ. මේ අතර තම පාසල්වල ආරක්ෂාව සම්බන්ධයෙන් කාත්තන්කුඩි සහ ඒ අවට ඇතැම් පාසල්වල විදුහල්පතිවරුන් සහ ගුරුවරුන් බියට පත්ව සිටින බවක් පෙනී යයි. ශ්‍රී ලංකාවේ බොහෝ ප්‍රදේශවල පාසල් වෙත සිසු සිසුවියන් පැමිණීම ද අඩු මට්ටමක පැවතිණි. මේ අතර, නිවෙස්වල සහ වෙනත් ස්ථානවල ඇති කඩු, කිනිසි, උල්පිහි ආදිය පොලිස් ස්ථාන වෙත ගෙන ගොස් භාර දීමට දී තිබූ කාලය සඳුදා රාත්‍රී 12:00 සිට තවත් පැය 48ක් දීර්ඝ කර ඇති බව පොලිස් මූලස්ථානය පවසයි. ඒ සඳහා ලබා දී තිබූ කාලය සඳුදා (මැයි 05) රාත්‍රී 12:00 ට පසු අවසන් වීමට නියමිතව තිබිණි.  "}, {"headline": null, "date": null, "news": "විභාග වංචා වැළැක්වීමට යයි පවසමින් එම තීරණය ගෙන ඇති නමුත් විභාග නොපැවැත්වුණු සති අන්තයේත් කෙටි පණිවුඩ සේවාවන් සක්‍රීය නොකිරීම ගැන ජනතාව ප්‍රශ්න කරති. ද්වියිතික පාසල් මට්ටමේ දී අධ්‍යාපනය නතර කර කලෙකට පසු නැවත අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. බෝයිං සමාගම මාස 5ක කාලයක් තුළදී මාරාන්තික ගුවන් අනතුරු දෙකකට ලක් වූ 737 Max වර්ගයේ ගුවන් යානාවල මෘදුකාංගය යාවත් කාලීන කිරීමේ කටයුතු අවසන් කර තිබේ. ගුවන් නියමු කුටියේ අනතුරු ඇඟවීම් පද්ධතිය වෙනස් කිරීමට නියමිත අතර, ගුවන් කාර්ය මණ්ඩලයේ මෙහෙයුම් අත්පොත යාවත්කාලීන කරනු ඇත. ඉතියෝපියානු ගුවන් අනතුර සම්බන්ධයෙන් අනාවරණය වී ඇති සාක්ෂි සැලකිල්ලට ගෙන ලොව පුරා භාවිත වන සියලු බෝයිං 737 මැක්ස් ගුවන් යානා අත්හිටුවීමට නිෂ්පාදක සමාගම තීරණය කරයි. ඉතියෝපියානු ගුවන් අනතුරෙන් පසු මෙම යානා භාවිතය අත්හිටවූ රටවල් අතරට ඉන්දියාව ද එක්ව තිබේ. ශ්‍රී ලංකාවට පැමිණෙන හෝ ඉන් පිටව යන මගීන්ට අවදානමක් තිබේ ද? බෝයිං 737 ගුවන් යානය කඩා වැටී පුද්ගලයින් 157 දෙනෙකු ජීවිතක්ෂයට පත් වීමෙන් පසු ඇතැම් ගුවන් සමාගම් එම වර්ගයේ යානා ගුවන්ගත කිරීම නැවතීය. ඉතියෝපියාව තුළ ස්ත්‍රී පුරුෂ සමානාත්මතාව ඇති කිරීමට කටයුතු කරන බව සිය තනතුරෙහි දිව්රුම් දීමෙන් පසු සහලේවර්ක් සව්ඩේ පොරොන්දු වූවාය. 2018 වසරේ දෙවැනි සතියේ සිදුවීම් නැවත සිහිගැන්වෙන ලොව පුරා ප්‍රසිද්ධ කෙරුණ ඡායාරූප පෙළක් මෙහි දැක්වෙයි "}, {"headline": null, "date": null, "news": "සිය අකැමැත්ත ප්‍රකාශ කළ නමුත්, ගීයකට ඇතුළත් කරනු ලැබීම සඳහා ඔවුන් දෙදෙනා අතර සරාගී රංගනයක යෙදෙන ලෙස නානා පටේකාර් ඇයගෙන් ඉල්ලා සිටි බව ටනු ශ්‍රී දත්තා ප්‍රකාශ කරයි. අපරාධ පරීක්ෂණ දෙපාර්තමේන්තුවේ නිලධාරීන් කණ්ඩායමක් විසින් අදාල සැකකරුවන් අද අලුයම 04ට පමණ බණ්ඩාරනායක ජාත්‍යන්තර ගුවන් තොටුපළ වෙත රැගෙන ආ බව පොලිසිය සඳහන් කළේය. ඔවුන් වෙත ඇවිද ගිය කෝලි, හිටපු ඔස්ට්‍රේලියානු නායකයාට අත්පුඩි ගසා ඔහුව ධෛර්යවත් කරන ලෙස ඔවුන්ගෙන් ඉල්ලා සිටියේය. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. පාස්කු ඉරිදා ප්‍රහාරයෙන් පසු ශ්‍රී ලංකාවට සැපත් පළමු රාජ්‍ය නායකයා ඉන්දියාවේ අගමැති නරේන්ද්‍ර මෝදි. ක්‍රිකට් ක්‍රීඩාවේ දී කඩුලු රකින ක්‍රීඩකයකුගේ අත්වැස්මෙහි එය නිෂ්පාදනය කරන ලද සමාගමේ වෙළෙඳ ලාංඡනය හැර වෙනත් කිසිවක් ප්‍රදර්ශනය නොවිය යුතු බව ජාත්‍යන්තර ක්‍රිකට් පාලක මණ්ඩලය අවධාරණය කරයි. පාස්කු ඉරිදා එල්ල වූ මරාගෙන මැරෙන බෝම්බ ප්‍රහාර හේතුවෙන් ශ්‍රී ලංකාව සම්බන්ධයෙන් ලෝකයේ රටවල් රැසක් පනවා තිබූ අනතුරු ඇඟවීම් ලිහිල් කර තිබේ. ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. \"අපි ඔෆිස් එකේ ඒසී එකේ ඉඳල හවසට එළියට බැස්සා ම මුළු ඇඟ ම පිච්චෙනවා වගේ දැනෙන්නේ. ඒක දරා ගන්න හරි ම අමාරුයි\" මෙම අට දෙනා ගමන ආරම්භ කළේ 'භෝවාලි' කලාපයේ 'නීම් ඛරෝලි බාබා' ආරාමය අසලිනි. 'නන්දා දේවි' බලා ගිය ඔවුන් තවමත් ආගිය අතක් නැත. උරහිස් දක්වා වැටී තිබෙන මනාව සැකසූ දිලිසෙන කොණ්ඩා සහ අන්තර්ජාලය ඔස්සේ එකම ආකාරයට පෙනෙන සමේ පැහැය නිසා තරගකාරියන් සියලුදෙනා එක ලෙස පෙනේ. 2019 ඉන්දීය මහ මැතිවරණය ජය ගත් නරේන්ද්‍ර මෝදි දෙවන වරටත් ඉන්දීය අග්‍රාමාත්‍යවරයා ලෙස දිවුරුම් දෙයි. ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන පිරිමි එක්දින ක්‍රිකට් තරගාවලිය මෙවර පැවැත්වෙන්නේ, 12 වන වරටය. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" එවරස්ට් කඳු මුදුන ආසන්නයේ මරණයට පත් ඉන්දියානුවකු වූ බග්වාන් (Bagwan) පැය දොළහක කාලයක් පෝලිමේ සිර වී සිටියදී අධික විඩාවෙන් මරණයට පත්ව ඇති බව නේපාලයේ සංචාරක සංවිධායකයෙක් පවසයි. සමස්ත ඉන්දියාව පුරා දේශපාලන කුණාටුවක් මෙන් පැතිර ගිය මෙවර මහමැතිවරණ ප්‍රතිපලය පිටුපස පැවති දේශපාලන බුද්ධිය සහ සංවිධාන ව්‍යුහය කුමක්ද? කවුළු අතරින් ඝන කළු දුමාරය පැතිර යමින් තිබියදී උපකාරක පන්තියේ සිසුන් ගොඩනැගිල්ලෙන් ඉවතට පැන ගැනීමට තැත් කරද්දී ඔවුන් බිමට වැටෙන ආකාරය දක්නට ලැබුණ බව ඉන්දීය වාර්තා මගින් පැවසෙයි. භාරතීය ජනතා පක්ෂයේ කථිකයා ලෙස කටයුතු කළ මෝදිට අග්‍රාමාත්‍ය ධූර අපේක්ෂකයා ලෙස නම් කිරීමෙන් පසු පක්ෂය තුළ විවිධ කෙණෙහිලිකම්වලට ලක් වීමට සිදු විය. අල්-ඛයිදා සංවිධානයේ කාශ්මීර් ශාඛාව වූ අන්සාර් උල් හින්ද් සංවිධානයේ නායකයා වූයේ සකීර් මූසා හෙවත් සකීර් රෂීඩ් භාත්ය. "}, {"headline": "පාස්කු ඉරිදා ප්‍රහාරය: වරද කාගේ ද? - පූජිත් ජයසුන්දරගේ විග්‍රහය", "date": "2019 මැයි 31", "news": "දෙසිය පනහකට අධික ජීවිත බිලි ගනිමින් පාස්කු ඉරිදා එල්ල කළ ප්‍රහාර මාලාව පිළිබඳ බුද්ධි අංශ පූර්ව අනතුරු ඇඟවීම් සිදු කර ඇති බව නොරහසකි.  එම ප්‍රහාර වැළැක්වීමට සහ රටේ ආරක්ෂාව සහතික කිරීමට අපොහොසත් වීම සම්බන්ධයෙන් රාජ්‍ය නායකයා සහ ආරක්ෂක කටයුතු භාර අමාත්‍යවරයා වශයෙන් ජනාධිපතිවරයා වගකිව යුතු බවට බරපතළ චෝදනා එල්ල විය.  ප්‍රහාර එල්ල වී මසකට අධික කාලයක් ගතව ඇතත් එම ප්‍රහාරය වළක්වා ගැනීමට නොහැකි වූයේ කාගේ දුර්වලතාව හේතුවෙන් ද යන්න තවමත් පැහැදිලි වී නැත. 2018 වසරේ ඔක්තෝබර් 26 දා ඇරඹි දේශපාලන අර්බුදයෙන් පසු මෛත්‍රීපාල සිරිසේන සහ රනිල් වික්‍රමසිංහ පාර්ශවය අතර පවතින මතභේද හමුවේ රටේ පාලනය කවුරුන් අත පවතින්නේ ද යන්න සහ වගවීම පිළිබඳව අපැහැදිලි තත්ත්වයක් නිර්මාණය වී ඇති බව ඇතැම් විවේචකයෝ පවසති. කෙසේ නමුත් ප්‍රහාර එල්ල වී දින අටකට පසුව (අප්‍රේල් 29) ජනාධිපති මෛත්‍රීපාල සිරිසේනගේ නියෝගයක් අනුව පොලිස්පති පූජිත් ජයසුන්දර අනිවාර්ය නිවාඩු යැවිණ. නමුත් පොලිස්පතිවරයා සම්බන්ධයෙන් විනය ක්‍රියාමාර්ග ගැනීමට සහ අනිවාර්ය නිවාඩු යැවීමට ජනාධිපතිවරයාට බලයක් නොමැති බැවින් එම තීන්දුව නීත්‍යනුකූල නොවන බව පවසමින් පොලිස්පති පූජිත් ජයසුන්දර ශ්‍රේෂ්ඨාධිකරණය වෙත මූලික අයිතිවාසිකම් පෙත්සමක් ඉදිරිපත් කර තිබේ.  පහත දැක්වෙන්නේ එම පෙත්සමේ අඩංගු මූලික කරුණු කිහිපයකි.  ජනාධිපති නිර්දේශයෙන් වස්ථාදායක සභාවේ අනුමැතිය ඇතිව ජනාධිපති මෛත්‍රීපාල සිරිසේන විසින් පූජිත් ජයසුන්දර පොලිස්පති ධුරය සඳහා පත් කරනු ලැබුවේ 2016 අප්‍රේල් 20 වන දාය. පූජිත් ජයසුන්දර ඉදිරිපත් කළ පෙත්සමට අනුව: ආරක්ෂක කවුන්සිලය ව්‍යවස්ථාපිත ආයතනයක් නොවන නමුත් ඒ තුළ ජාතික ආරක්ෂාවට වැදගත් වන කරුණු සාකච්ඡා වේ. එහි සාමාජිකයන්: රාජ්‍ය බුද්ධි සේවා අධ්‍යක්ෂවරයා වශයෙන් ජ්‍යෙෂ්ඨ නියෝජ්‍ය පොලිස්පති නිලන්ත ජයවර්ධන සෘජුව ම ජනාධිපතිවරයා වෙත කරුණු වාර්තා කළ බව අදාළ පෙත්සමේ සඳහන් වේ.  වරින් වර තමන් වෙත ඇතැම් බුද්ධි තොරතුරු ලබා දුන්න ද ජාතික ආරක්ෂාව සම්බන්ධයෙන් පූර්ණ වශයෙන් අවධානය යොමු කර කටයුතු කිරීමෙන් තමන් වළකා තැබුණු බවත් එහි සඳහන්ය.  එම තත්ත්වය තුළ සීමිත තොරතුරු මත පදනම්ව සහ තමන්ට පනවා තිබූ සීමාවන්ට යටත්ව ගත හැකි උපරිම ක්‍රියාමාර්ග ගත් බව පූජිත් ජයසුන්දර කියා සිටී.  අදාළ පෙත්සමට අනුව:  ආරක්ෂක අමාත්‍යංශයේ හිටපු ලේකම් හේමසිරි ප්‍රනාන්දුගේ ප්‍රධානත්වයෙන් ආරක්ෂක අමාත්‍යංශයේ පැවති සාකච්ඡාවකට ඔහු සහභාගි වී තිබේ. අන්තවාදී ඉස්ලාමීය කොටස් විසින් ප්‍රහාරයක් එල්ල කරනු ලැබීමේ අනතුරක් පිළිබඳ තොරතුරු රාජ්‍ය බුද්ධි සේවා අධ්‍යක්ෂ විසින් අවධානයට ලක් කරනු ලැබ ඇත. කෙසේ වුවත්, එහි බරපතළභාවය සහ වහා ම ක්‍රියාමාර්ග ගැනීමේ අවශ්‍යතාව රාජ්‍ය බුද්ධි සේවා අධ්‍යක්ෂවරයා අවධාරණය නොකළේය. එදින ම හෝ ඒ ආසන්නයේ ජාතික බුද්ධි අංශයේ ප්‍රධානී ඒ එන් සිසිර මෙන්ඩිස්ගෙන් පූජිත් ජයසුන්දර වෙත ලිපියක් ලැබී ඇත. රාජ්‍ය  බුද්ධි අංශ සේවා අධ්‍යක්ෂවරයාගේ ලිපියක අඩංගු තොරතුරු ද ඇතුළත්ව සහරාන් හෂීම් සහ ඔහුගේ ආධාරකරුවන් විසින් එල්ල කරනු ලැබිය හැකි සැලසුම්සහගත ප්‍රහාරයක් පිළිබඳ කරුණු එහි අඩංගු වී ඇත. එම තොරතුරු ම අඩංගු ලිපියක් රාජ්‍ය බුද්ධි අංශ විසින් ද පූජිත් ජයසුන්දර වෙත එවනු ලැබ ඇත.  ලැබී තිබූ තොරතුරු සම්බන්ධයෙන් \"රහස් විමර්ශන\" සිදු කෙරෙන බව ඉන් එක් ලිපියකින් තමන් වෙත දන්වා තිබූ බවත් \"නීතිය ක්‍රියාත්මක කරන ආයතන අදාළ තොරතුරු සම්බන්ධයෙන් අවධානයෙන් පසුවීමේ වැදගත්කම\" අනෙක් ලිපියේ සඳහන් කර තිබූ බවත් පෙත්සමේ දැක්වේ.  තමන් අදාළ තොරතුරු වහා ම පහත දැක්වෙන පාර්ශව වෙත දැන්වූ බව පූජිත් ජයසුන්දර පවසයි.  අදාළ පාර්ශව:  අදාළ පෙත්සමට අනුව:  සිදුවිය හැකි ප්‍රහාරයක් සම්බන්ධයෙන් දුරකතනය ඔස්සේ පළාත් නවයේ ම ජ්‍යෙෂ්ඨ නියෝජ්‍ය පොලිස්පතිවරුන් දැනුවත් කර ඇත.  අදාළ පෙත්සමට අනුව:  ජාතික තව්හිද් ජමාත් සංවිධානය, සහරාන් හෂීම් සහ ඒ හා සම්බන්ධ තොරතුරු දැක්වෙන ලිපි තුනක් ලැබී ඇත. රාජ්‍ය බුද්ධි සේවා තවදුරටත් විමර්ශන සිදු කරන බව එම ලිපි මගින් අවධාරණය කර තිබූ බවත් තමන්ගෙන් කිසිදු උපදෙසක් හෝ ක්‍රියාමාර්ගයක් ඉල්ලා නොතිබුණු බවත් පෙත්සම්කාර පූජිත ජයසුන්දර පවසයි. හුදෙක් දැන ගැනීම සඳහා පමණක් එම තොරතුරු ලබා දී ඇති බව ඔහු වැඩිදුරටත් කියා සිටී.  අදාළ පෙත්සමට අනුව:  ආරක්ෂක අමාත්‍යංශයේ හිටපු ලේකම් හේමසිරි ප්‍රනාන්දුගෙන් දුරකතන ඇමතුමක් පූජිත ජයසුන්දරට ලැබී ඇත. එය ලබා දී ඇත්තේ නුදුරේ ම සිදුවිය හැකි ප්‍රහාරයක් ගැන රාජ්‍ය බුද්ධි සේවා අධ්‍යක්ෂ නිලන්ත ජයවර්ධන විසින් දෙන ලද බුද්ධි තොරතුරක් සම්බන්ධයෙනි.   රාජ්‍ය බුද්ධි සේවා අධ්‍යක්ෂවරයා සමග පූජිත් ජයසුන්දර ඒ සම්බන්ධයෙන් දෙවරක් අදහස් හුවමාරු කර ගෙන ඇත.  රාජ්‍ය බුද්ධි සේවා අධ්‍යක්ෂවරයා අදාළ සියලු ම අවස්ථාවලදී සියලු බුද්ධි තොරතුරු සම්බන්ධයෙන් වාර්තා කළේ, ජනාධිපතිවරයාට බව පූජිත් ජයසුන්දර සිය පෙත්සමේ සඳහන් කර තිබේ. රාජ්‍ය බුද්ධි සේවා අධ්‍යක්ෂවරයා සහ ජනාධිපතිවරයා අදාළ යැයි හැඟුණු අවස්ථාවල හුදෙක් දැන ගැනීම පිණිස පමණක් හැර අනෙක් කිසිදු අවස්ථාවක තමන්ට බුද්ධි තොරතුරු පිළිබඳ දැනුම් නොදුන් බව ඔහු කියා සිටී.  ත්‍රස්ත ප්‍රහාරය සම්බන්ධයෙන් තමන් වෙත ලබා දුන් තොරතුරුවලට අමතරව ආරක්ෂක කවුන්සිලයේදී ඒ පිළිබඳව සාකච්ඡා වූයේ ද ඒ සම්බන්ධයෙන් කුමන පියවරක් ගත්තේ ද යන්න තමන් නොදන්නා බව පෙත්සමේ වැඩිදුරටත් සඳහන් වේ.  පොලිස් දෙපාර්තමේන්තුව සහ ආරක්ෂක අමාත්‍යංශය භාර ජනාධිපති මෛත්‍රීපාල සිරිසේන දිගින් දිගට ම පවසන්නේ තමන් ඉහත කී කිසිදු බුද්ධි තොරතුරක් පිළිබඳ දැනුවත්ව නොසිටි බවය.  පාස්කු ප්‍රහාරය පිළිබඳව පරීක්ෂා කිරීම සඳහා ශ්‍රී ලංකා පාර්ලිමේන්තුව විසින් පත් කරන ලද විශේෂ කාරක සභාව හමුවේ සාක්ෂි දෙමින් 2019 පෙබරවාරි මාසයෙන් පසුව ජාතික ආරක්ෂක කවුන්සිලය රැස් නොවූ බවට ජාතික බුද්ධි ප්‍රධානියා කළ කළ ප්‍රකාශය සම්බන්ධයෙන් ජනාධිපති මාධ්‍ය ඒකකය නිවේදනයක් නිකුත් කර තිබේ.  \"ගෙවී ගිය වසරකට වැඩි කාලයක් ජාතික ආරක්ෂක මණ්ඩලය තුළ සිදු කෙරුණු සාකච්ඡා නිල නොවන ලෙස මාධ්‍ය මගින් පළවීමට පටන් ගැනීම හේතුවෙන් ජාතික ආරක්ෂක කවුන්සිලයට වඩා වෙනස් ව්‍යුහයකින් යුක්ත වූ ජාතික ආරක්ෂක කමිටුව පිහිටුවන්නට කටයුතු කෙරිණි. එම ජාතික ආරක්ෂක කමිටුව පසුගිය කාලය තුළ සති දෙකකට වරක් අඛණ්ඩව රැස් වී තිබූ අතර, ඇතැම් අවස්ථාවල ගරු ජනාධිපතිතුමා විසින් සතියකට වරක් ද එම රැස්වීම කැඳවීමට කටයුතු කළේය.\" \"එමෙන් ම 2019 අප්‍රේල් 08 වන දා පොලිස්පතිවරයා ඇතුළු ජ්‍යෙෂ්ඨ පොලිස් නිලධාරීන්ගේ මාසික රැස්වීම ද ගරු ජනාධිපතිතුමා විසින් කැඳවා තිබිණි. පැය දෙකකට අධික කාලයක් පැවති එම සාකච්ඡාවේදී හෝ මෙවැනි ත්‍රස්ත සැලැස්මක් පිළිබඳව තොරතුරු ලැබී ඇති බවට කිසිදු නිලධාරියකු ජනාධිපතිතුමා දැනුවත් කර නොමැත.\" \"එමෙන් ම අප්‍රේල් 21 සිදුවීම සිදුවිය හැකි බවට විදේශ මිත්‍ර රටකින් ලබා දී තිබූ කිසිදු තොරතුරක් පිළිබඳව ආරක්ෂක ලේකම්වරයා, පොලිස්පතිවරයා හෝ වෙනත් නිලධාරියකු විසින් ගරු ජනාධිපතිතුමා දැනුවත් කිරීමට පියවර ගෙන නොතිබිණි.\" \"එබැවින් මෙම සිදුවීම පිළිබඳ ගරු ජනාධිපතිතුමා දැනුවත් කර තිබූ බවට පළ වන දේශීය හා විදේශීය මාධ්‍ය වාර්තා සම්පූර්ණයෙන් අසත්‍ය බව ජනාධිපතිතුමා දන්වා සිටී.\" යනුවෙන් එම නිවේදනයේ දැක්වේ.  "}, {"headline": null, "date": null, "news": "පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. එළඹෙන ජනාධිපතිවරණය සඳහා තරග වදින බවට ඇතැම් අපේක්ෂකයන් ප්‍රසිද්ධියේ ම ප්‍රකාශ කර ඇති අතර තවත් සමහරෙකු තරග කරන බවට ඉඟි කර ඇත. ආණ්ඩුක්‍රම ව්‍යවස්ථා සභාව තුළ කිසිදු පාර්ශවයකට බහුතර බලයක් නොතිබෙන අතර \"නම් අනුමත කිරීමේදී කිසිදු බලපෑමක් සිදු වී නොමැති\" බව කතානායක කරු ජයසූරිය පවසයි. මහින්ද රාජපක්ෂ ශ්‍රී ලංකා පොදුජන පෙරමුණේ සාමාජිකත්වය ලබාගෙන මාසයකට වැඩි කලක් ගත වී ඇති බැවින් ඔහු තවදුරටත් පාර්ලිමේන්තු මන්ත්‍රීවරයෙකු නොවන බව දෙමළ ජාතික සන්ධානය පවසයි. උතුරු පළාතට ඇති වූ ජල ගැලීම් හේතුවෙන් සහන කඳවුරු තුළ ජීවත් වූ ජනතාව සිය මුල් වාසස්ථාන කරා ගොස් ඇති බව ආපදා කළමනාකරණ මධ්‍යස්ථානය නිවේදනය කළේය. හිටපු ජනාධිපති මහින්ද රාජපක්ෂ විපක්ෂ නායක ධුරය දැරිය යුතුය යන්න කතානායක කරු ජයසූරියගේ ස්ථාවරය වී ඇතැයි බීබීසී සිංහල සේවයට අනාවරණය වේ. සෝල්බරි ව්‍යවස්ථාව යටතේ 1947 ඔක්තෝබර් 14 වන දින ආරම්භ වූ ශ්‍රී ලංකාවේ පළමු මන්ත්‍රණ සභාවේ විපක්‍ෂ නායක ධූරය දැරුවේ ආචාර්ය එන් එම් ‌පෙ‌රේරාය. අගමැතිවරුන් දෙදෙනෙකුගේ සිට විපක්ෂනායකවරුන් දෙදෙනෙකු දක්වා දේශපාලන අර්බුදය වර්ධනය වී ඇති බව ශ්‍රී ලංකා මුස්ලිම් කොන්ග්‍රසයේ නායක රවුෆ් හකීම් පවසයි. රනිල් වික්‍රමසිංහට අග්‍රාමාත්‍යවරයා වශයෙන් ක්‍රියාකිරීම සඳහා විශ්වාසය ප්‍රකාශ කිරීමේ යෝජනාව බහුතර ඡන්දයෙන් පාර්ලිමේන්තුවේදී යථා පරිදි සම්මත කරන ලද බව කතානායක ජනාධිපතිවයා වෙත ලිඛිතව දන්වා ඇති බව කතානායක මාධ්‍ය ඒකකය පවසයි. පාර්ලිමේන්තුව විසුරුවා හරිමින් නිකුත් කර ඇති ගැසට් නිවේදනය ක්‍රියාත්මක කිරීම වළක්වාලමින් පනවා තිබෙන තහනම් නියෝගය දෙසැම්බර් 08 වෙනි දින දක්වා දීර්ඝ කිරීමට ශ්‍රේෂ්ඨාධිකරණය නියෝග කරයි. මීළඟට සිදුවිය හැක්කේ කුමක්ද? නව කැබිනට් මණ්ඩලය පත් නොකර ජනාධිපතිවරයාට දිගටම රටේ පාලනය පවත්වා ගත හැකිද? අග්‍රාමාත්‍ය ධූරය අභියෝගයට ලක්කරමින් ඉදිරිපත් කළ පෙත්සම විභාග කරන අතරවාරයේ අමාත්‍යවරුන්ගේ වියදම් කපා හැරීමේ යෝජනාවක් පාර්ලිමේන්තුවේ සම්මත වේ. "}, {"headline": "ශ්‍රී ලංකාව කැළඹු ජනපති, ගෝඨාභය \"ඝාතන කුමන්ත්‍රණය\" සහ නාමල් කුමාරගේ \"හෙළිදරව්ව\"", "date": "2018 සැප්තැම්බර් 17", "news": "ජනාධිපති මෛත්‍රීපාල සිරිසේන සහ හිටපු ආරක්ෂක ලේකම් ගෝඨාභය රාජපක්ෂ ඝාතනය කිරීමට නියෝජ්‍ය පොලිස්පතිවරයෙකු සැළසුම් කරන බවට කළ හෙළිදරව්ව පසුගිය සතියේ ශ්‍රී ලංකාවේ ප්‍රබල අවධානයට ලක්වූ පුවතකි.  දුෂණ විරෝධී බලකාය නම් සංවිධානයක් නියෝජනය කරන නාමල් කුමාර නම් පුද්ගලයෙක් පොලිස් ප්‍රධානීන් ගැන එම හෙළිදරව්ව කළේ පසුගිය සැප්තැම්බර් 12 වෙනි දින මහනුවරදී මාධ්‍ය හමුවක් අමතමිනි.  නාමල් කුමාර එදින එම මාධ්‍ය සාකච්ඡාව කැඳවා තිබුණේ, මහනුවර දිගන ප්‍රදේශයේ ජාතිවාදී ගැටුම් වලට සම්බන්ධ බවට සැකකෙරන මහසෝන් බලකායේ අමිත් වීරසිංහ අත්අඩංගුවට ගැනීම හා බැඳුනු කරුණු කිහිපයක් ගැන අදහස් දැක්වීම සඳහාය.  විශේෂයෙන්ම අමිත් වීරසිංහ ඇතුළු පිරිස මහනුවරදී අත්අඩංගුවට ගත් ත්‍රස්ත විමර්ශන කොට්ඨාසයේ අධ්‍යක්ෂ නියෝජ්‍ය පොලිස්පති නාලක සිල්වා ගැන විශේෂ හෙළිදරව්වක් කිරීම එම මාධ්‍ය සාකච්ඡාවේ අරමුණ වී තිබුණි.  ත්‍රස්ත විමර්ශන කොට්ඨාසයේ නියෝජ්‍ය පොලිස්පති නාලක ද සිල්වා පොලිසියේ සෙසු නිලධාරීන්ට එරෙහිව කුමන්ත්‍රණකාරී වැඩපිළිවෙළක් ක්‍රියාත්මක කරන බවට නාමල් කුමාර මුලින්ම එහිදී චෝදනා කළේය.  නියෝජ්‍ය පොලිස්පති නාලක සිල්වා සමාජ මාධ්‍ය යොදාගෙන පොලිසියේ තවත් නියෝජ්‍ය පොලිස්පතිවරුන් කිහිප දෙනෙකුට චෝදනා කරන ලෙස ඉල්ලන බව පැවසෙන හඬ පටයක් ද ඔහු මෙහිදී මාධ්‍ය වෙත ඉදිරිපත් කළේය.   මහසෝන් බලකායේ අමිත් වීරසිංහ ඇතුළු පිරිස මහනුවර ගැටුම සම්බන්ධයෙන් අත්අඩංගුවට ගනු ලැබුවේ අසත්‍ය තොරතුරු මත පදනම්ව බවට ද ඔහු එහිදී චෝදනා කළේය.  ඉන් අනතුරුව ඔහු ඉදිරිපත් කළේ අගමැතිවරයාට \"ලකුණු වැටෙන ලෙස\" යම් වැඩපිළිවෙලක් සකස්කිරීමට නියෝජ්‍ය පොලිස්පතිවරයා කළ බව පැවසෙන ඉල්ලීමකි. ඒ සඳහා ඔහු ඉදිරිපත් කළ හඬ පටයේ ජනාධිපතිවරයා සහ හිටපු ආරක්ෂක ලේකම් ගෝඨාභය රාජපක්ෂ අතර සම්බන්ධයක් ගැන ද අදහස් පළවේ.  ඉන් අනතුරුව අදහස් දැක්වූ ඔහු, පාතාල නායකයෙකු ලෙස හැඳින්වෙන මාකඳුර මදුෂ් මාර්ගයෙන් ජනාධිපතිවරයා හෝ හිටපු ආරක්ෂක ලේකම් ගෝඨාභය රාජපක්ෂ ඝාතනය කිරීමට නියෝජ්‍ය පොලිස්පති නාලක සිල්වා සැලසුම් කර තිබූ බවත් සඳහන් කළේය.   මිට මාස දෙකකට පමණ ඉහතදී එම සාකච්ඡාව සිදු වූ බව එහිදී සඳහන් කළ නාමල් කුමාර, ජාතික ආරක්ෂාව වෙනුවෙන් එම හෙළිදරව්ව කරන බවත් කියා සිටියේය.   කෙසේ වුවත් ජනපති ඝාතනයක් ගැන අදහස් දක්වන හඬ පටයක් මාධ්‍ය වෙත ඉදිරිපත් කෙරුණු හඬපට අතර නොවීය.   නව සංවිධානයක නමින්, මින් පෙර නොදැන සිටි තරුණයකු සිදු කළ එම හෙළිදරව්වට පළමු දිනයේ මාධ්‍යවල පවා එතරම් අවධානයක් යොමුවී නොතිබුණි.  කෙසේ වුවත් පසුගිය බ්‍රහස්පතින්දා ඒ ගැන රටේ අවධානය යොමුවූයේ ජනපති හා ගෝඨාභය රාජපක්ෂ ඝාතන උත්සාහය ගැන නාමල් කුමාර කළ හෙළිදරව්ව සම්බන්ධයෙන් විශේෂ පරීක්ෂණයක් පවත්වන මෙන් ඒකාබද්ධ විපක්ෂය මාධ්‍ය හමුවේ ඉල්ලා සිටීමෙන් අනතුරුවය.  එදිනම නාමල් කුමාර ද ජාතික පොලිස් කොමිසමට මේ ගැන පැමිණිලි කර තමන් කරන චෝදනා ගැන විශේෂ විමර්ශනයක් සිදුකරන ලෙස ඉල්ලා සිටියේය.  දූෂණ විරෝධී බලකායේ නාමල් කුමාර එල්ලකළ චෝදනා නියෝජ්‍ය පොලිස්පති නාලක සිල්වා ප්‍රතික්ෂේප කර තිබූ අතර අදාළ හඬපට ව්‍යාජ ඒවා බවත් ඔහු පොලිස් ප්‍රධානීන්ට පවසා තිබුණි.  ඒ සමගම පොලිස්පති පූජිත් ජයසුන්දර ඒ පිළිබඳ පරීක්ෂණ පවත්වන මෙන් බ්‍රහස්පතින්දා (සැප්තැම්බර් 13) පොලිස් විශේෂ විමර්ශන ඒකකයට නියෝග කළත්, ජනාධිපතිවරයාගේ නියෝගයක් මත අදාළ පරීක්ෂණය සිකුරාදා අපරාධ පරීක්ෂණ දෙපාර්තමේන්තුවට භාර දෙනු ලැබිණ.   \"අද හෙට ඒගොල්ලෝ ඒ ගැන මූලික වාර්තාවක් හදලා,  අපරාධ පරීක්ෂණ දෙපාර්තමේන්තුව හරහා පරීක්ෂණය කරයි,\" ජනාධිපතිවරයා සිකුරාදා මාධ්‍ය ප්‍රධානීන් හමුවේ ප්‍රකාශ කළේය.  ඒ අනුව පොලිසිය සිකුරාදා රාත්‍රියේ නාමල් කුමාරගේ නිවසට ගොස් ඔහුගෙන් පසු දින පාන්දර වනතුරු ප්‍රකාශයක් සටහන් කර ගෙන තිබේ. ඉන් අනතුරුව ඔහුගේ ජංගම දුරකථනය භාර දෙන මෙන් කළ ඉල්ලීමට ප්‍රතිචාර වශයෙන් සඳුදා (සැප්තැම්බර් 17) උදෑසන ඔහු අපරාධ විමර්ශන කොට්ඨාසයට පැමිණ තිබේ.   මෙම පරීක්ෂණය පැවැත්වෙන තෙක් ත්‍රස්ත විමර්ශන කොට්ඨාසයට නියෝජ්‍ය පොලිස්පති නාලක සිල්වා පොලිස් තාක්ෂණ අංශයට මාරු කර යැවීමටද පොලිසිය කටයුතු කර තිබේ.  වරකාපොල ප්‍රදේශයේ පදිංචි නාමල් කුමාර තමන් හඳුන්වා දෙන්නේ සිංහල ජාතික සංවිධානය සමග එක්ව අන්තවාදයට එරෙහිව ක්‍රියාකරන පුද්ගලයෙකු වශයෙනි.  නැගෙනහිර ප්‍රදේශයේ මුස්ලිම්-දෙමළ ගැටුමක් ඇතිකිරීමට විදේශගතව සිටින පිරිසක් විසින් ගනු ලැබූ උත්සාහයක් පිළිබඳ පැමිණිලි කිරීමට පොලිස්පතිවරයා හමුවීමත් සමග, ඒ මාර්ගයෙන් ත්‍රස්ත විමර්ශන කොට්ඨාසයේ ප්‍රධානියා ඔහුට හඳුනාගැනීමට ලැබී තිබේ. ඉන් අනතුරුව එයින් ගොඩනැගෙන හිතවත්කම මත පොලිස් ත්‍රස්ත විමර්ශන කොට්ඨාසයේ නියෝජ්‍ය පොලිස්පතිවරයාගේ නිල නොවන පොලිස් ඔත්තුකරුවකු ලෙසද ඔහු කටයුතු කර තිබේ.  මියන්මාරයේ රෝහින්ග්‍යා  සරණාගතයින්ට ගල්කිස්සේ දී එල්ලවූ ප්‍රහාරය සම්බන්ධයෙන් සැකකරුවන් වශයෙන් නම් කර සිටි අරඹේපොල රතනසාර හිමියන් හා ඩෑන් ප්‍රියසාද් අත්අඩංගුවට ගැනීමට මෙන්ම මහනුවර ප්‍රහාර සම්බන්ධයෙන් සැකපිට මහසොහොන් බලකායේ අමිත් වීරසිංහ අත්අඩංගුවට ගැනීමට තමන් පොලිසියට සහාය දුන් බව නාමල් කුමාර පවසයි.  ගල්කිස්සේ ප්‍රහාරය සම්බන්ධයෙන් තොරතුරු ලබාදීම වෙනුවෙන් රුපියල් දෙලක්ෂ පනස් දහසක් සහ මහනුවර ගැටුම සම්බන්ධ තොරතුරැ ලබාදීම වෙනුවෙන් රුපියල් දෙලක්ෂ පනස් දහසක ත්‍යාග මුදලක් පොලිසිය විසින් ඔහුට ප්‍රදානය කරනු ලැබ තිබේ.   මෙම හෙළිදරව්වෙන් අනතුරුව හිටපු ආරක්ෂක ලේකම් ගෝඨාභය රාජපක්ෂට විශේෂ ආරක්ෂාවක් සපයන මෙන් හිටපු ජනාධිපති මහින්ද රාජපක්ෂ ඉරිදා රජයෙන් ඉල්ලා සිටියේය.  අදාළ හෙළිදරව්ව ගැන පොලිස් විමර්ශන මගින් නාමල් කුමාර නැමැත්තා කරන ප්‍රකාශවල සත්‍ය අසත්‍යතාව මුලින්ම සොයාගැනීම සිදුවන බව, මේ ගැන බීබීසී සිංහල සේවයට අදහස් දැක්වූ ජනාධිපතිවරයාගේ සම්බන්ධීකරණ ලේකම් නීතිඥ ශිරාල් ලක්තිලක පැවසීය.  එම ප්‍රකාශවල සත්‍ය අසත්‍යභාවය පදනම් කරගෙන ඉදිරි කටයුතු සිදුවනු ඇති බවත් ඔහු සඳහන් කළේය.  මේ අතර නාමල් කුමාර කළ හෙළිදරවුව මත පදනම්ව, අසත්‍ය තොරතුරු මත සිය සැමියා අත්අඩංගුවට ගෙන ඇති බව පවසමින් මහසෝන් බලකායේ අමිත් වීරසිංහගේ බිරිඳ ද ජාතික පොලිස් කොමිසමට පැමිණිල්ලක් ඉදිරිපත් කර තිබේ.  මේ අතර පසුගිය සතියේ නාමල් කුමාර සමග පොලිස් කොමිසමට පැමිණ සිටි ඩෑන් ප්‍රියසාද් සදුඳා (සැප්තැම්බර් 17) මාධ්‍ය හමුවක් අමතා අදහස් දක්වමින් නාමල් කුමාර දැඩි විවේචනයට ලක් කළේය.  ඔහු \"දූෂිතයෙකු\" බවට චෝදනා කළ ඩෑන් ප්‍රියසාද්, නාමල් කුමාර ශ්‍රී ලංකා නාවික හමුදාවේ සේවය කොට සේවය අත්හැර ගිය පුද්ගලයෙකු බව ද කියා සිටියේය.  නාමල් කුමාර මීට ඉහතදී මත්ද්‍රව්‍ය සම්බන්ධ ජනාධිපත් කාර්ය සාධක බලකායට සම්බන්ධව සිටි තැනැත්තෙකු බව ද හෙළි වී තිබෙන අතර, ඔහු පසුගිය සතියේ මහනුවරදී පැවැත්වූ ප්‍රවෘත්ති සාකච්ඡාවේ සම්පූර්ණ වීඩියෝ පට පොලිස් අපරාධ විමර්ශන කොට්ඨාසයට ලබා දෙන මෙන් කොළඹ කොටුව මහේස්ත්‍රාත්වරයා මාධ්‍ය ආයතන හතරකට නියෝග කොට තිබේ.   අදාළ හෙළිදරවුව සම්බන්ධයෙන් පොලිස් අපරාධ විමර්ශන කොට්ඨාසය නාමල් කුමාරගෙන් සඳුදා ((සැප්තැම්බර් 17) පැය 10 ක් පමණ ප්‍රශ්න කොට තිබේ.  "}, {"headline": null, "date": null, "news": "මෙම නඩුවට සාරාගේ කිසිදු සම්බන්ධයක් නොමැති අතර පැමිණිලිකරුවන්ට අවශ්‍ය වී ඇත්තේ ඇයගේ සැමියාට අවමන් කිරීම බව නීතිඥයෝ පැවසූහ. පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. \"කාරක සභා ප්‍රශ්න කිරීම් එළිපිට සිදුවීමෙන් මිනිස්සුන්ට තොරතුරු වසන් වෙන්නේ නැහැ. වැරදි තොරතුරු සමාජගත වෙන්නේ නැහැ. නමුත් යම් සංවේදී බුද්ධි තොරතුරු පිටතට යෑම ඉතා භයානකයි.\" අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. පළිගැනීමේ අරමුණින් මුස්ලිම් ජනතාවට එරෙහිව සිදු වූ ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව ශ්‍රී ලංකා මානව හිමිකම් කොමිසම සිය ලිපිය මගින් වැඩ බලන පොලිස්පතිවරයා දැනුවත් කරයි. චීනයේ නිෂ්පාදිත ජංගම දුරකතන ශ්‍රී ලංකාවේ ද විශාල වශයෙන් භාවිත කෙරේ. ඒවා අතර,'හුආවි' Huawei ජංගම දුරකතන සහ ටැබ්ලට් පරිහරණය කරන ශ්‍රී ලාංකිකයන්ගේ සංඛ්‍යාව ඉහළ මට්ටමක පවතී. සුරතල් බලු පැටවුන් බෝ කරමින් විකිණීමේ නිරත 'බෑන් මහතා' ඉහත කී වචන යොදා ගනිමින් සිය බල්ලන් නම් කරනු ලැබ තිබෙන්නේ 'විනෝදයට' බව 'බේජිං නිව්ස්' සඳහන් කරයි. පසුගිය දෙදින තුළ හටගත් ප්‍රචණ්ඩක්‍රියා වලට සම්බන්ධ පුද්ගලයින් 78 දෙනෙකු මේ වනවිට අත්අඩංගුවට ගෙන රක්ෂිත බන්ධනාගාර ගතකර තිබෙන බව පොලිසිය පවසයි. \"අපි කිසිසේත්ම ජාතිවාදයක් අනුමත කරන්නේ නැහැ. රටේ මිනිසුන්ගෙන් සහ නායකයන්ගෙන් හැකි ඉක්මනින් සාමය බලාපොරොත්තු වෙනවා\" කලහකාරී තත්ත්වයන් සම්බන්ධයෙන් ප්‍රශ්න කිරීම සඳහා දූෂණ විරෝධී බළකායේ මෙහෙයුම් අධ්‍යක්ෂ නාමල් කුමාර සහ මහ සොහොන් බළකායේ ප්‍රධානී අමිත් වීරසිංහ අත්අඩංගුවට ගෙන තිබේ. වයඹ පළාතේ හා ගම්පහ දිස්ත්‍රික්කයේ ඇතැම් ස්ථානවලින් වාර්තාවූ සිදුවීම් මෙසේ පොලිස් ඇඳිරි නීතිය පැනවීමට හේතු වී තිබේ. දරුවන් පාසල් එවීම සම්බන්ධයෙන් දෙමාපියන් තුළ විශ්වාසය තහවුරු කිරීමට නොහැකි වී ඇති බව ලංකා ගුරු සංගමය බදාදා පැවසීය. පාකිස්තාන් උසාවියක් මගින් ඇයට මරණීය දණ්ඩනය නියම කරනු ලැබ තිබුණේ මොහොමඩ් නබිනායකතුමාට අවමන් කළ බවට එල්ල කෙරුණ චෝදනා සම්බන්ධයෙනි. මියන්මාර් නිල රහස්‍ය පනත යටතේ ඉදිරිපත් කරන ලද චෝදනාවන්ට මාධ්‍යවේදීන් දෙදෙනා වරදකරුවන් යයි පසුගිය වසරේ සැප්තැම්බර් මාසයේ තීන්දු කෙරුණ අතර, ඒ අනුව ඔවුන්ට අවුරුදු හතක සිර දඬුවමක් නියම කර තිබුණි. පාස්කු ඉරිදා ශ්‍රී ලංකාවේ ස්ථාන කිහිපයකට එල්ල වූ මරාගෙන මැරෙන බෝම්බ ප්‍රහාරවලින් පසුව ඉරිදා යළිත් වරක් සමාජ මාධ්‍ය අවහිර කෙරිණ. ඩාර්ක් නෙට් (අඳුරු ජාලය) නමින් හැඳින්වෙන එම රහසිගත ජාලය අන්තර්ජාලයේ ඇතුළත් වුව ද ප්‍රධාන සෙවුම් යාන්ත්‍රණවලට හසු නොවන පරිදි සකසා තිබිණි. බෝම්බ ප්‍රහාරවලින් මියගිය පුද්ගලයින්ට ගෞරව පිදීම සඳහා උදෑසන 8.30 සිට මිනිත්තු තුනක නිශ්ශබ්දතාවක් පළ කෙරිණි. ලිංගික අඩන්තේට්ටම්වලට එරෙහිව හඬ නැගීම නිසා නුස්රාත් ජහාන් රාෆි පාසල තුළදී භූමිතෙල් දමා ගිනි තබා ඝාතනය කර තිබේ. "}, {"headline": null, "date": null, "news": "වත්මන් ලෝකයේ දේශපාලන ලෝකයේ බලවතුන් රැසක් පසුගිය කාල සීමාව ඇතුළත මූල්‍ය අපචාර සම්බන්ධයෙන් ප්‍රශ්න කිරීම සඳහා අත්අඩංගුවට ගනු ලැබ හෝ සිරගත කරනු ලැබ ඇත. අප්‍රේල් 21 වෙනිදා සිදු වූ ප්‍රහාර ගැන සොයා බැලීමට පත් කළ පාර්ලිමේන්තු විශේෂ කාරක සභාවට විරෝධය දක්වන ජනාධිපති මෛත්‍රීපාල සිරිසේන තමා කැබිනට් රැස්වීමට නොඑන බව පවසා තිබිණි. පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. පාස්කු ඉරිදා ප්‍රහාරයෙන් පසු ශ්‍රී ලංකාවට සැපත් පළමු රාජ්‍ය නායකයා ඉන්දියාවේ අගමැති නරේන්ද්‍ර මෝදි. ජාතික බුද්ධි ප්‍රධානියා වශයෙන් කටයුතු කළ විශ්‍රාමික නියෝජ්‍ය පොලිස්පති සිසිර මෙන්ඩිස්, ජනාධිපතිවරයා විසින් එම තනතුරින් ඉවත් කරනු ලැබ ඇති බව ජාත්‍යන්තර මාධ්‍ය වාර්තා කරයි. පාස්කු ඉරිදා එල්ල වූ මරාගෙන මැරෙන බෝම්බ ප්‍රහාර හේතුවෙන් ශ්‍රී ලංකාව සම්බන්ධයෙන් ලෝකයේ රටවල් රැසක් පනවා තිබූ අනතුරු ඇඟවීම් ලිහිල් කර තිබේ. මුස්ලිම් අන්තවාදී කණ්ඩායමක් එල්ල කළ පාස්කු ඉරිදා ප්‍රහාරයට පෙර සහ පසු පොලිස්පතිවරයාගේ කාර්යභාරය සහ ඔහු කළ ප්‍රකාශ පිළිබඳ කරුණු පහක්. UPDATED: \"මට කතා කරල කිව්වා 'සර් ජනාධිපති තුමා මට රෑ අටට එන්න කිව්වා. මම ගියා. මේකේ වගකීම අරගෙන අස්වෙන්න කියල කිව්වා. විදේශ රටක තානාපතිකමක් දෙන්නම් කියල කිව්වා' කියල\" මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි. ශ්‍රී ලංකාවට මරාගෙන මැරෙන බෝම්බ ප්‍රහාරයක් එල්ල විය හැකි බවට තොරතුරු තමන් කල් තියා දැනගෙන සිටි බව පොලිස්පති පුජිත් ජයසුන්දර පිළිගනී. එම ස්ථානයට ගිය අපට දැනුණේ \"වෙන ම ලෝකයකට ගියා\" වැනි හැඟීමකි. තරුණයියන් පිරිසක් කාඩ් ක්‍රීඩා කරති. තවත් පිරිසක් සිගරට් බොමින් දේශපාලන සාකච්ඡාවක් පවත්වති. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. අසාත් සාලි සහ එම් එල් ඒ එම් හිස්බුල්ලා ආණ්ඩුකාරවරුන් ඉල්ලා අස්වූ බව දැනුම් දීමෙන් අනතුරුව සිය උපවාසය අවසන් කිරීමට අතුරලියේ රතන හිමියෝ තීරණය කරති. \"2018 වසරේ ඔක්තෝබර් ආරම්භයේ සිට 2019 වසරේ පාස්කු ප්‍රහාරය එල්ල වූ අප්‍රේල් 21 වන දා තෙක් මෛත්‍රීපාල සිරිසේන විසින් ඔහු ආරක්ෂක කවුන්සිලයෙන් බැහැරව තබනු ලැබ ඇත.\" අන්තවාදී ඉස්ලාම් සංවිධාන පිළිබඳව පූජ්‍ය ගලගොඩඅත්තේ ඥානසාර හිමියන් හෝ වෙනත් කිසිවෙකු තමන්ට කිසිදු තොරතුරක් ලබා නොදුන් බව ජාතික බුද්ධි අංශ ප්‍රධානියා පවසයි. අධිකරණයට අපහාස කළ බවට වරදකරු වූ ඥානසාර හිමිට වසර 19 ක සිරදඬුවමක් නියම කළ අභියාචනාධිකරණය එකී දඬුවම වසර 6 කින් ගෙවී යන ලෙස දඬුවම් නියම කළේය. "}, {"headline": null, "date": null, "news": "සහරාන් එල්ල කළ ප්‍රහාරය පිළිබඳව කල් තියා දැනගෙන සිටි බුද්ධි අංශ විසින් එම ප්‍රදේශයේ පොලිස් ස්ථානාධිපතිවරයා දැනුවත් කරනු ලැබ තිබුණේ ද? අප්‍රේල් 21 වෙනිදා සිදු වූ ප්‍රහාර ගැන සොයා බැලීමට පත් කළ පාර්ලිමේන්තු විශේෂ කාරක සභාවට විරෝධය දක්වන ජනාධිපති මෛත්‍රීපාල සිරිසේන තමා කැබිනට් රැස්වීමට නොඑන බව පවසා තිබිණි. පාස්කු ඉරිදා බෝම්බ ප්‍රහාර පිළිබඳ සොයා බැලීමේ පාර්ලිමේන්තු විශේෂ කාරක සභාව සහ කාලීන දේශපාලනය පිළිබඳ කථානායක කරු ජයසුරිය සමග බීබීසී සිංහල ෆේස්බුක් සජීවී සංවාදය. රාජ්‍ය අංශයේ කාන්තා නිලධාරීන් සාරියකින් හෝ ඔසරියකින් සැරසිය යුතු බවට දන්වමින් නිකුත් කළ චක්‍රලේඛය දැඩි මතභේදයට තුඩු දී තිබේ. අපරාධ පරීක්ෂණ දෙපාර්තමේන්තුවේ නිලධාරීන් කණ්ඩායමක් විසින් අදාල සැකකරුවන් අද අලුයම 04ට පමණ බණ්ඩාරනායක ජාත්‍යන්තර ගුවන් තොටුපළ වෙත රැගෙන ආ බව පොලිසිය සඳහන් කළේය. කාත්තන්කුඩිය ප්‍රදේශයේ නාම පුවරු මතට අරාබි භාෂාව ගෙන ආවේ ඇයි? නගරය පුරා රටඉඳි ගස් වගා කළේ ඇයි? රහස හෙළිවෙයි. මම වැඩ කළේ මහින්ද රාජපක්‍ෂට. එයා සම්පුර්ණයෙන් ම වැඩ කළේ වර්තමාන ජනාධිපති තුමාට. එයා පල්ලි ඔක්කොම පාවිච්චි කරල වැඩ කළා.\" හිස්බුල්ලා හිටපු ආණ්ඩුකාරවරයා පවසයි. ඇය හිටපු එල්ටීටීඊ ළමා සෙබළියක්. ඔහු සිවිල් ආරක්ෂක බලකායේ සාමාජිකයෙක්. දස වසරකට පෙර පසමිතුරන් වූ ඔවුන් අද සිඟිති දියණියකගේ ආඩම්බර දෙමව්පියන්. \"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි ආචාර්ය මාවරලේ භද්දිය හිමියෝ අවධාරණය කළහ. 2019 ජනවාරි මාසයේ දී සහරාන් හෂීම් සම්බන්ධව CD තැටියක් එවකට ආරක්ෂක ලේකම් හේමසිරි ප්‍රනාන්දුට භාර දුන් බව ද රිස්වි මවුලවිතුමා පවසයි. ''කාත්තන්කුඩිය අරාබිකරණය වෙනවා කියලා ඒ ප්‍රදේශවලට යන අය කියනවා. කවුද ඒක පටන් ගත්තේ?\" • \"හිස්බුල්ලාගේ කාලේ තමයි වුණේ. ඔහුගේ කාලේ තමයි රටඉඳි ගස් වැව්වේ.\" විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි පූජ්‍ය මාවරලේ භද්දිය හිමියන් අවධාරණය කළේ බීබීසී සිංහල සේවය සමග පැවති විශේෂ සාකච්ඡාවකදීය. UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? යන්න පිළිබඳ කෙටි විමසුමක්. \"ජනවාරි අටවෙනිදා ජනමතය විසින් අවුරුදු පහකට මේ අරාජිකත්වය ගෙනල්ලා තියෙනවා. එමගින් අපි ආරම්භයේදී නොදැක්ක විශාල දේශපාලන රික්තයක් ගොඩනැගුනා\" පාස්කු ඉරිදා එල්ල වූ මරාගෙන මැරෙන බෝම්බ ප්‍රහාර හේතුවෙන් ශ්‍රී ලංකාව සම්බන්ධයෙන් ලෝකයේ රටවල් රැසක් පනවා තිබූ අනතුරු ඇඟවීම් ලිහිල් කර තිබේ. "}, {"headline": "පාර්ලිමේන්තු කාරක සභාව හමුවේ නියෝජ්‍ය පොලිස්පති නාලක සිල්වාගේ අනාවරණය", "date": "2019 ජුනි 4", "news": "පාස්කු ඉරිදා ප්‍රහාරයේ මහ මොළකරු ලෙසින් සැලකෙන සහරාන් හෂීම් සම්බන්ධයෙන් 2013/2014 වසරේ සිට පොලිසිය විමසිල්ලෙන් සිටි බව ජ්‍යෙෂ්ඨ පොලිස් නිලධාරියෙකු වන නාලක සිල්වා පවසයි.  පොලිස් ත්‍රස්ත විමර්ශන කොට්ටාශයේ හිටපු ප්‍රධානී, නියෝජ්‍ය පොලිස්පති නාලක සිල්වා ඒ බව සඳහන් කළේ පාස්කු ඉරිදා ප්‍රහාරය ගැන පරීක්ෂණ පවත්වන පාර්ලිමේන්තු කාරක සභාවක් හමුවේ සාක්ෂි දෙමිනි.  සහරාන් හෂීම් ඇතුළු කණ්ඩායම පිළිබඳ පොලිසිය 2016 සිට විමර්ශන පැවැත්වූ අතර, 2017 අගභාගයේ සිට ඒ සම්බන්ධයෙන් නිරන්තරයෙන් පොලිස්පතිවරයා දැනුවත් කළ බව ද ඔහු සඳහන් කළේය.   කෙසේ නමුත් මූලික අයිතිවාසිකම් පෙත්සමක් ඉදිරිපත් කරමින් දැනට අනිවාර්ය නිවාඩු යවා සිටින    වරින් වර තමන් වෙත ඇතැම් බුද්ධි තොරතුරු ලබා දුන්න ද ජාතික ආරක්ෂාව සම්බන්ධයෙන් පූර්ණ වශයෙන් අවධානය යොමු කර කටයුතු කිරීමෙන් තමන් වළකා තැබුණු බවය.  මාධ්‍යවේදීන් ඉවත්කොට විශේෂ කාරක සභාව හමුවේ රහසිගත ප්‍රකාශයක් ලබා දීමට ප්‍රථම තවදුරටත් සාක්ෂි දුන් ඔහු, \"ජාතික ආරක්ෂාවට තර්ජනයක් නොවේ යැයි සළකන තොරතුරු\" මාධ්‍යවේදීන් හමුවේ හෙළිදරවු කළේය.  ආරක්ෂක ලේකම්ගේ ප්‍රධානත්වයෙන් සෑම අඟහරුවාදා දිනයකම පැවැත්වෙන බුද්ධි අංශ සමාලෝචන රැස්වීමේදී ද සහරන්ගේ ක්‍රියා කලාපය ගැන ඉහළ නිලධාරීන් දැනුවත් කළ බවත් නියෝජ්‍ය පොලිස්පති නාලක සිල්වා වැඩිදුරටත් ප්‍රකාශ කළේය.  පාර්ලිමේන්තු සංකීර්ණයේ දී රැස් වූ විශේෂ කාරක සභාව හමුවේ සාක්ෂි ලබා දීමට නියෝජ්‍ය පොලිස්පති නාලක සිල්වා පැමිණියේ රෝද පුටුවක් ආධාරයෙනි.  ජාතික ආරක්ෂාවට අගතියක් වන කරුණු මාධ්‍ය ඉදිරියේ සඳහන් නොකරන ලෙසත්, එවැනි යමක් කීමට ඇත්නම් මාධ්‍ය නොමැතිව ප්‍රකාශයක් කිරීමට අවස්ථාව සලසා දියහැකි බවත් සාක්ෂි විමසීම ආරම්භ කිරීමට පෙර විශේෂ කාරක සභාවේ සාමාජිකයෙකු වන ආචාර්ය ජයම්පති වික්‍රමරත්න නියෝජ්‍ය පොලිස්පති නාලක සිල්වාට දැනුම් දුන්නේය.  ඉන් අනතුරුව නියෝජ්‍ය පොලිස්පතිවරයා සිය සාක්ෂි ලබා දීම ආරම්භ කළේය.  \"රාජ්‍ය බුද්ධි සේවාවේ නියෝජ්‍ය අධ්‍යක්ෂ වෙලා ඉන්නකොට මගේ මතකයේ හැටියට 2013/2014 අන්තවාදී කල්ලි ගැන තොරතුරු ලැබුණා. සහරාන් ගැන දැනගත්තා. අන්තවාදයක් තිබුනට ඒ වනවිට ප්‍රචණ්ඩ අන්තවාදයක් තිබුණේ නෑ. ප්‍රචණ්ඩ අන්තවාදය තමයි පසුව ත්‍රස්තවාදීන් බවට පත්වෙන්නේ. 2016 ඉඳන් සහරන්ගේ ෆේස්බුක්, වෙබ් අපි දවස ගානේ දැඩිව විමර්ශනය කිරීම ආරම්භ කළා,\" යනුවෙන් නාලක සිල්වා පැවසීය.  සහරන් ඔහුගේ නමින් හා ව්‍යාජ නමකින්   ගිණුම් දෙකක් පවත්වාගෙන ගොස් ඇති අතර ඒවායේ සහ වෙබ් අඩවියක   ඉස්ලාමීය රාජ්‍යය සංවිධානයේ ක්‍රියාකාරකම් සාධාරණිකරණය කරන වීඩියෝ පළ කර තිබේ. ඒවාට කොතරම්   ප්‍රමාණයක් ලැබී තිබේ ද, කොතරම්  ප්‍රමාණයක් හුවමාරු කරගෙන තිබෙන්නේ ද යන්න පිළිබඳවත් වාර්තා සකස් කිරීමේදී තොරතුරු ඇතුළත් කළ බව ඔහු සඳහන් කළේය.  2016 වසරෙන් පසු සහරන්ගේ ක්‍රියාකාරකම් ඉහළ ගිය බව ත්‍රස්ත විමර්ශන කොට්ටාශයේ නිලධාරීන් හඳුනාගෙන තිබේ. එබැවින් සමාජ මාධ්‍ය ඔහු පළ කරන කරුණු පිළිබඳව අධීක්ෂණය කර, ඒ තොරතුරු පදනම් කරගෙන ත්‍රස්ත විමර්ශන කොට්ටාශය 2018 දී කොළඹ මහේස්ත්‍රාත් අධිකරණයට කරුණු වාර්තාකර තිබේ.  විමර්ශන කමිටුවේ සාමාජිකයන් කළ ප්‍රශ්න කිරීම් හමුවේ නාලක සිල්වා පෙන්වා දුන්නේ, නීති විරෝධී ආකාරයෙන් සහරන් ශ්‍රී ලංකාවෙන් පලාගොස් ඇති බවට ඇති වූ සැකය මත ඔහු අත්අඩංගුවට ගැනීම පිණිස ජාත්‍යන්තර පොලිසියේ සහයෙන් අදාළ මූලික පියවර ආරම්භ කිරීම සඳහා 2018 දී විවෘත වරෙන්තුවක් ද ලබාගත් බවය.  \"සහරන් නිකුත් කළ ජාතික ආරක්ෂාවට තර්ජනයක් තියෙන වීඩියෝ එකක් තිබුනොත් ඒ වෙලාවේම පොලිස්පතිට මම දැනුම් දුන්නා. සාමාන්‍ය තොරතුරු හැම සඳුදා ම යවනවා. දිගන සිද්ධියෙන් පස්සේ සහරන්ගේ සමාජ මාධ්‍ය ක්‍රියාකාරකම් වැඩි වුණා. මාස අටක් හිරේ හිටපු නිසා මට සමහර විස්තර මතක නෑ. තොරතුරු ලබාගත හැකි පුද්ගලයන් කියන්නම්,\" යනුවෙන් පැවසූ නාලක සිල්වා කමිටු සාමාජිකයන් හමුවේ පොලිස් නිලධාරීන් කිහිපදෙනෙකුගේ නම් සඳහන් කළේය.  සාක්ෂි විමසීම ආරම්භ කිරීමට පෙර කරුණු පැහැදිළි කිරීමක් සිදු කළ විශේෂ කාරක සභාවේ සාමාජිකයෙකු වන ආචාර්ය ජයම්පති වික්‍රමරත්න, මාධ්‍ය ඉදිරියේ මේ විමර්ශනයට අදාළ සාක්ෂි සටහන් ලබාගැනීමේදී ජාතික ආරක්ෂාවට තර්ජනයක් බවට විවිධ පාර්ශව එල්ලකළ චෝදනාවන්ට පිළිතුරු දුන්නේය. ජාතික ආරක්ෂාවට කිසිදු තර්ජනයක් නොවන ලෙස සාක්ෂි විමසීමට කමිටු සාමාජිකයන් ක්‍රියා කර ඇති බව ඔහු පෙන්වා දුන්නේය.  එම් ඒ සුමන්තිරන් මන්ත්‍රීවරයා ද අවධාරණය කළේ ජාතික ආරක්ෂාවට තර්ජනයක් වන කිසිම කරුණක් සාක්ෂි විමසූ පළමු දිනයේ හෙළිදරවු නොවූ බවය. ඇතැමුන් බියට පත්ව සිටින්නේ බුද්ධි තොරතුරු අනාවරණය වීම නිසා නොව තමන්ට අවාසිදායක තොරතුරු හෙළිදරවු වීම නිසා බව එහිදී අදහස් දක්වමින් ෆීල්ඩ් මාර්ෂල් සරත් ෆොන්සේකා පෙන්වා දුන්නේය.  විමර්ශනයට අදාළ  සාක්ෂි විමසීම ලබන 06 වැනි දින පෙරවරු 11.00ට සිදුකිරීමට නියමිතය. එදින හිටපු පොලිස්පති පූජිත ජයසුන්දර හා හිටපු ආරක්ෂක ලේකම් හේමසිරි ප්‍රනාන්දුගෙන් සාක්ෂි සටහන් කර ගැනීමට නියමිතව තිබේ.  2019 මැයි 22 දින පක්ෂ විපක්ෂ මන්ත්‍රීවරු 40 දෙනෙකු කතානායකවරයාගෙන් කරන ලද ඉල්ලීමකට අනුව මෙම විශේෂ කාරක සභාව පත්කරන ලදි. එහි සාමාජිකයන් සංඛ්‍යාව 12කි. එහෙත් එක්සත් ජනතා නිදහස් සන්ධානය මෙම කාරක සභාවට සහභාගි වීම ප්‍රතික්ෂේප කළේය.  "}, {"headline": "බෙදා ගැනීම පිළිබඳව ", "date": "2013 ඔක්තෝබර් 31", "news": "බීබීසී ජංගම වෙබ් අඩවියේ අඩංගු දෑ විද්‍යුත් තැපෑල හරහා හෝ සමාජ වෙබ් ජාල හරහා ඔබේ මිතුරන් සමඟ හුවමාරු කර ගැනීමට 'මෙය බෙදා ගන්න' භාවිත කළ හැකියි. ඔබේ දුරකතනයේ ඇති විද්‍යුත් තැපැල් ගිණුම මාර්ගයෙන්, ඔබේ මිතුරන් සමඟ බීබීසී ජංගම වෙබ් අඩවියේ අඩංගු දෑ හුවමාරු කර ගැනීමට 'බෙදා ගැනීම' භාවිත කළ හැකියි. බීබීසී ජංගම වෙබ් අඩවියේ පිටුවක් ඔබේ මිතුරෙකු සමඟ හුවමාරු කර ගැනීමට අවශ්‍ය නම් පිටුවේ පහළ 'බෙදා ගැනීම' ලෙස සඳහන් ස්ථානය අසල ඇති 'ඊමේල්' සංකේතය ඔබන්න. එවිට ඔබේ විද්‍යුත් තැපැල් ගිණුම විවෘත වන අතර ඔබේ මිතුරාගේ විද්‍යුත් තැපැල් ලිපිනය තෝරා ඔබේ පණිවුඩයක් ද සමඟ බීබීසී පිටුව යැවිය හැකියි. ඊමේල් මාර්ගයෙන් පුවතක් බෙදා ගැනීමට අවශ්‍ය නම් ඊට පෙර ඔබේ දුරකතනයට විද්‍යුත් තැපැල් ගිණුමක් හෙවත් ඊමේල් ගිණුමක් ලබාගෙන තිබිය යුතුයි. එය ලබා ගන්නා ආකාරය ඔබට අපැහැදිලි නම් ඔබේ ජංගම දුරකථන නිෂ්පාදකයා ලබා දී ඇති ලිපි ලේඛන පරීක්ෂා කර බලන්න. ඊමේල් මාර්ගයෙන් පුවතක් බෙදා ගැනීම සඳහා බීබීසීය කිසිදු මුදලක් අය නොකරයි. නමුත් ඒ සඳහා ඔබ පාවිච්චි කරන දත්ත ප්‍රමාණය වෙනුවෙන් ඔබේ දුරකථන සේවා සපයන්නා යම් මුදලක් අය කළ හැකිය. ඒ පිළිබඳව වැඩි විස්තර දැන ගැනීම සඳහා ඔබේ දුරකථන සේවා සපයන්නා අමතන්න. නැත. බීබීසී පුවත මිතුරකුට යැවීම සඳහා ඔබ යොදා ගන්නේ ඔබේම විද්‍යුත් තැපැල් ගිණුම වන හෙයින් ඔබේ පෞද්ගලික තොරතුරු හෝ ඒ සමඟ යවන පණිවුඩය අපට දැනගත නොහැකියි. වැඩිදුර විස්තර සඳහා බීබීසී යේ රහස්‍යතා සහ කුකීස් පිළිබඳ ප්‍රතිපත්තිය (Privacy & Cookies Policy) කියවා බලන්න. බීබීසී ජංගම වෙබ් අඩවියේ අඩංගු දෑ ෆේස්බුක්, ට්විටර් හෝ වෙනත් සමාජ වෙබ් ජාල හරහා ඔබේ මිතුරන් අතර හුවමාරු කර ගැනීමට 'බෙදා ගැනීම' අවස්තාව සලසයි. බීබීසී ජංගම වෙබ් අඩවියේ පිටුවක් ඔබේ මිතුරෙකුට යැවීමට අවශ්‍ය නම් පිටුවේ පහළ 'මෙය බෙදා ගන්න' ලෙස සඳහන් ස්ථානය අසල ඇති 'Facebook' හෝ 'Twitter' සංකේතය ඔබන්න. එවිට ෆේස්බුක්, ට්විටර් හෝ ඔබ තෝරා ගත් වෙනත් සමාජ වෙබ් ජාලාවට ඇතුළු වීම සඳහා අවශ්‍ය කරන අන්තර් ජාල පිටුවට ඔබ යොමු කරවනු ඇත. ඔබේ පණිවුඩයක් ද සමඟ බීබීසී පිටුව යැවීමටද අවස්ථාව තිබේ. Twitter හෝ g+ හරහා හුවමාරු කර ගන්නේ නම් බීබීසී පිටුවේ රූපයක්ද ඒ සමඟ යැවෙනු ඇත. නැත. 'Facebook' හෝ 'Twitter' සංකේතය එබීමෙන් පසු ෆේස්බුක්, ට්විටර් හෝ ඔබ තෝරා ගත් වෙනත් සමාජ වෙබ් ජාලාවට ඇතුළු වීම සඳහා අවශ්‍ය කරන අන්තර් ජාල පිටුවට ඔබ යොමු කරවන අතර බීබීසී ජංගම වෙබ් අඩවියෙන් ඔබ ඉවත් වෙයි. එබැවින් ඔබේ රහස්‍ය වචනය සහ අංකය කිසිදු අවස්තාවක බීබීසීයට හෙළි නොවෙයි. ඇතැම් ජංගම දුරකථන තුළ ඔබේ රහස්‍ය වචනය සහ අංකය ගබඩා වන බැවින් හැම විටම ඒවා සටහන් කල යුතු වන්නේ නැත. නැත. බීබීසී පුවත මිතුරකුට යැවීම සඳහා ඔබ යොදා ගන්නේ ඔබේම සමාජ වෙබ් ජාලා ගිණුම වන හෙයින් ඔබේ පෞද්ගලික තොරතුරු හෝ ඒ සමඟ යවන පණිවුඩය අපට දැනගත නොහැකියි. වැඩිදුර විස්තර සඳහා බීබීසී යේ රහස්‍යතා සහ කුකීස් ප්‍රතිපත්තිය (Privacy & Cookies Policy) කියවා බලන්න. "}, {"headline": null, "date": null, "news": "මෙම නඩුවට සාරාගේ කිසිදු සම්බන්ධයක් නොමැති අතර පැමිණිලිකරුවන්ට අවශ්‍ය වී ඇත්තේ ඇයගේ සැමියාට අවමන් කිරීම බව නීතිඥයෝ පැවසූහ. අප්‍රේල් 21 වෙනිදා සිදු වූ ප්‍රහාර ගැන සොයා බැලීමට පත් කළ පාර්ලිමේන්තු විශේෂ කාරක සභාවට විරෝධය දක්වන ජනාධිපති මෛත්‍රීපාල සිරිසේන තමා කැබිනට් රැස්වීමට නොඑන බව පවසා තිබිණි. පාස්කු ඉරිදා බෝම්බ ප්‍රහාර පිළිබඳ සොයා බැලීමේ පාර්ලිමේන්තු විශේෂ කාරක සභාව සහ කාලීන දේශපාලනය පිළිබඳ කථානායක කරු ජයසුරිය සමග බීබීසී සිංහල ෆේස්බුක් සජීවී සංවාදය. මම වැඩ කළේ මහින්ද රාජපක්‍ෂට. එයා සම්පුර්ණයෙන් ම වැඩ කළේ වර්තමාන ජනාධිපති තුමාට. එයා පල්ලි ඔක්කොම පාවිච්චි කරල වැඩ කළා.\" හිස්බුල්ලා හිටපු ආණ්ඩුකාරවරයා පවසයි. \"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? මරණ දඬුවමට ලක්වන තැනැත්තාගේ දරුවන් ඇතුළු ඥාතීන්ට එය සිදුකරන ආකාරය බලා සිටීමට සමහර අවස්ථාවල බල කර ඇතැයි වාර්තාවේ සඳහන් වෙයි. UPDATED: \"සහරාන්ව අත්අඩංගුවට ගන්න යනකොට OICව මාරු කළා\" නැගෙනහිර ISIS කොඩිය අරන් යනකොට අපේ බුද්ධි අංශ කෝ? පොලිසිය කොහෙද හිටියේ? මෛත්‍රීපාල සිරිසේන ජනාධිපති ධූරයට පත් වීමත් සමග විවිධ මතභේදාත්මක අදහස් පළ කළ අතර, ඔහු ඒවා ඉටු කළේ ද යන්න කරුණු 8ක් ඔස්සේ කෙරෙන විමසීමකි. ජාතික බුද්ධි ප්‍රධානියා වශයෙන් කටයුතු කළ විශ්‍රාමික නියෝජ්‍ය පොලිස්පති සිසිර මෙන්ඩිස්, ජනාධිපතිවරයා විසින් එම තනතුරින් ඉවත් කරනු ලැබ ඇති බව ජාත්‍යන්තර මාධ්‍ය වාර්තා කරයි. \"ජනවාරි අටවෙනිදා ජනමතය විසින් අවුරුදු පහකට මේ අරාජිකත්වය ගෙනල්ලා තියෙනවා. එමගින් අපි ආරම්භයේදී නොදැක්ක විශාල දේශපාලන රික්තයක් ගොඩනැගුනා\" මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි. විපක්ෂයට සම්බන්ධ වෛද්‍යවරුන් පැවසුවේ, සුඩානයේ කාටූම් අගනුවර පැවති විරෝධතා අතරතුර අවම වශයෙන් පුද්ගලයින් 100 දෙනෙකු පමණ ඝාතනය වී ඇති බවය. එම ස්ථානයට ගිය අපට දැනුණේ \"වෙන ම ලෝකයකට ගියා\" වැනි හැඟීමකි. තරුණයියන් පිරිසක් කාඩ් ක්‍රීඩා කරති. තවත් පිරිසක් සිගරට් බොමින් දේශපාලන සාකච්ඡාවක් පවත්වති. ජනතා විමුක්ති පෙරමුණ එය හඳුන්වා ඇත්තේ \"ආගමික උමතු අන්තවාදයත්, ජාතිවාදයත් පරදවන ජාතික ආරක්ෂාව හා මහජන ආරක්ෂාවත්, ජාතික සමගියත් තහවුරු කරන විශේෂ යෝජනා මාලාව\" යනුවෙනි. \"දැන් ගෙනයමින් පවතින මුස්ලිම් විරෝධී වැඩ සටහන අවසන් විය හැක්කේ රට ගිනි තැබීමෙන් සහ එම ගිනි තියන්නන් ද ඒ ගින්නෙන්ම දැවී අළු වී යාමෙන්\" ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. \"කාරක සභා ප්‍රශ්න කිරීම් එළිපිට සිදුවීමෙන් මිනිස්සුන්ට තොරතුරු වසන් වෙන්නේ නැහැ. වැරදි තොරතුරු සමාජගත වෙන්නේ නැහැ. නමුත් යම් සංවේදී බුද්ධි තොරතුරු පිටතට යෑම ඉතා භයානකයි.\" පසුගිය පාස්කු ඉරු දින ප්‍රහාරයෙන් එල්ල වූ මරාගෙන මැරෙන ප්‍රහාරවලින් අනතුරුව ශ්‍රී ලංකාවේ දේශපාලනය තුළ වරින් වර විවිධ අන්දෝලන මතු වෙමින් තිබේ. රජය නියෝජනය කරන සියලු මුස්ලිම් අමාත්‍යවරුන් පිරිසක් සිය අමාත්‍ය ධූරවලින් ඉල්ලා අස් වන බව ප්‍රවෘත්ති සාකච්ඡාවකට එක් වෙමින් දැනුම් දුන්හ. "}, {"headline": null, "date": null, "news": "සනත් ජයසූරිය ගේ සිට ඉයන් මෝගන් දක්වා: එක දින ක්‍රිකට් ඉතිහාසයේ වැඩිම හයේ පහර වාර්තාව ගැන විමසුමක්. සහරාන් එල්ල කළ ප්‍රහාරය පිළිබඳව කල් තියා දැනගෙන සිටි බුද්ධි අංශ විසින් එම ප්‍රදේශයේ පොලිස් ස්ථානාධිපතිවරයා දැනුවත් කරනු ලැබ තිබුණේ ද? විශේෂ මහාධිකරණ තීන්දුවකට එරෙහිව ආරක්ෂක අමාත්‍යංශයේ හිටපු ලේකම්වරයෙකු වන ගෝඨාභය රාජපක්ෂ ඉදිරිපත් කර තිබූ පෙත්සම් දෙකක් අභියාචනාධිකරණය ප්‍රතික්ෂේප කරයි. වත්මන් ලෝකයේ දේශපාලන ලෝකයේ බලවතුන් රැසක් පසුගිය කාල සීමාව ඇතුළත මූල්‍ය අපචාර සම්බන්ධයෙන් ප්‍රශ්න කිරීම සඳහා අත්අඩංගුවට ගනු ලැබ හෝ සිරගත කරනු ලැබ ඇත. ඕස්ට්‍රේලියාවට එරෙහිව පැවති තරඟයෙන් අනතුරුව මාධ්‍ය හමුවට සහභාගි නොවීමට ශ්‍රී ලංකා ක්‍රිකට් කණ්ඩායම ගෙන තිබූ තීරණය ගැන ශ්‍රී ලංකා ක්‍රිකට් ආයතනයේ ප්‍රතිචාරය. ශ්‍රී ලාංකික තරුණ ඉන්ජිනේරුවරුන් දෙදෙනෙකු නිර්මාණය කළ රාවණා 1 චන්ද්‍රිකාව සඳුදා (ජූනි 17) පස්වරුවේ ජාත්‍යන්තර අභ්‍යවකාශ මධ්‍යස්ථානයේ සිට සාර්ථකව කක්ෂගත කෙරිණි. අප්‍රේල් 21 වෙනිදා සිදු වූ ප්‍රහාර ගැන සොයා බැලීමට පත් කළ පාර්ලිමේන්තු විශේෂ කාරක සභාවට විරෝධය දක්වන ජනාධිපති මෛත්‍රීපාල සිරිසේන තමා කැබිනට් රැස්වීමට නොඑන බව පවසා තිබිණි. පාස්කු ඉරිදා බෝම්බ ප්‍රහාර පිළිබඳ සොයා බැලීමේ පාර්ලිමේන්තු විශේෂ කාරක සභාව සහ කාලීන දේශපාලනය පිළිබඳ කථානායක කරු ජයසුරිය සමග බීබීසී සිංහල ෆේස්බුක් සජීවී සංවාදය. රාජ්‍ය අංශයේ කාන්තා නිලධාරීන් සාරියකින් හෝ ඔසරියකින් සැරසිය යුතු බවට දන්වමින් නිකුත් කළ චක්‍රලේඛය දැඩි මතභේදයට තුඩු දී තිබේ. අපරාධ පරීක්ෂණ දෙපාර්තමේන්තුවේ නිලධාරීන් කණ්ඩායමක් විසින් අදාල සැකකරුවන් අද අලුයම 04ට පමණ බණ්ඩාරනායක ජාත්‍යන්තර ගුවන් තොටුපළ වෙත රැගෙන ආ බව පොලිසිය සඳහන් කළේය. කාත්තන්කුඩිය ප්‍රදේශයේ නාම පුවරු මතට අරාබි භාෂාව ගෙන ආවේ ඇයි? නගරය පුරා රටඉඳි ගස් වගා කළේ ඇයි? රහස හෙළිවෙයි. සෞදි අරාබිය තුළ අනතුරුදායක තත්ත්වයක් ඇති වන්නේ නම් වහාම තානාපති කාර්යාල මැදිහත් වී ශ්‍රී ලාංකිකයන්ගේ ආරක්ෂාව සම්බන්ධයෙන් කඩිනම් ක්‍රියාමාර්ග ගනු ඇති බව බලධාරීහු පවසති. වෙරළ ඛාදනය හේතුවෙන් මහවැව කුඩාමඩුවැල්ල සිට තොඩුවාව දක්වා වෙසෙන ධීවර පවුල් ගැටලුවලට මුහුණ දී ඇතැයි ජාතික ධීවර සහයෝගිතාවය පවසයි. මම වැඩ කළේ මහින්ද රාජපක්‍ෂට. එයා සම්පුර්ණයෙන් ම වැඩ කළේ වර්තමාන ජනාධිපති තුමාට. එයා පල්ලි ඔක්කොම පාවිච්චි කරල වැඩ කළා.\" හිස්බුල්ලා හිටපු ආණ්ඩුකාරවරයා පවසයි. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය. ඇය හිටපු එල්ටීටීඊ ළමා සෙබළියක්. ඔහු සිවිල් ආරක්ෂක බලකායේ සාමාජිකයෙක්. දස වසරකට පෙර පසමිතුරන් වූ ඔවුන් අද සිඟිති දියණියකගේ ආඩම්බර දෙමව්පියන්. \"ඒ වගේ වාතාවරණයක් ඇති වුණා ම හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.\" පාස්කු ඉරිදා ප්‍රහාරය සම්බන්ධයෙන් ජනාධිපති ඇතුළු බොහෝ පාර්ශවවලට චෝදනා එල්ල වී තිබේ. මේ ගැන ජනාධිපතිවරයාට පාර්ලිමේන්තුව ඉදිරියේ සාක්ෂි ලබා දිය හැකිද? විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි ආචාර්ය මාවරලේ භද්දිය හිමියෝ අවධාරණය කළහ. 2019 ජනවාරි මාසයේ දී සහරාන් හෂීම් සම්බන්ධව CD තැටියක් එවකට ආරක්ෂක ලේකම් හේමසිරි ප්‍රනාන්දුට භාර දුන් බව ද රිස්වි මවුලවිතුමා පවසයි. "}, {"headline": "ශ්‍රී ලංකාවේ පාර්ලිමේන්තු විශේෂ කාරක සභා යනු කුමක් ද? එය මාධ්‍ය මගින් ප්‍රචාරය කිරීම වරදක් ද?", "date": "2019 ජුනි 4", "news": "පාස්කු ඉරිදා ප්‍රහාරය සම්බන්ධයෙන් විමර්ශනයක් සිදු කර පාර්ලිමේන්තුවට වාර්තා කිරීම සඳහා පත් කරන ලද පාර්ලිමේන්තු විශේෂ කාරක සභාව මැයි 29 වෙනිදා පාර්ලිමේන්තුවේ දී රැස් විය.  පාර්ලිමේන්තු විශේෂ කාරක සභාවක් මාධ්‍ය වෙත විවෘත වූ පළමු අවස්ථාව මෙය විය.  ආරක්ෂක ලේකම් විශ්‍රාමික ජනරාල් ශාන්ත කෝට්ටේගොඩ සහ රාජ්‍ය බුද්ධි ප්‍රධානී විශ්‍රාමික නියෝජ්‍ය පොලිස්පති සිසිර මෙන්ඩිස් එදින කාරක සභාව ඉදිරියේ සාක්ෂි ලබා දුන්හ. බොහෝ මාධ්‍ය ආයතන කාරක සභාවේ ක්‍රියාදාමයේ සජීව දර්ශන විකාශය කළ නමුත් එය හදිසියේම නවතා දමනු ලැබිණ.  අගමැති රනිල් වික්‍රමසිංහ දුරකතනයෙන් ඇමතූ ජනාධිපති මෛත්‍රීපාල සිරිසේන, කාරක සභාවේ කටයුතු සජීව ලෙසින් විකාශය කිරීම දැඩි දෝෂදර්ශනයට ලක් කළ බව  . රටේ බුද්ධි අංශ තොරතුරු ඇතුළු කරුණු මාධ්‍ය ඔස්සේ වාර්තා කිරීම ශ්‍රී ලංකා නිදහස් පක්ෂයේ විවේචනයට ලක් වූ අතර ඒ ගැන සමාජ මාධ්‍ය ඔස්සේ ප්‍රබල සංවාදයක් ගොඩනැගී තිබේ.  \"කාරක සභාවක ක්‍රියාදාමය මාධ්‍ය මගින් ප්‍රචාරය කිරීම සම්බන්ධයෙන් නීතිමය ගැටලුවක් නැහැ. නමුත් මෙයින් සදාචාරාත්මක ගැටලුවක් පැන නගින බව බොහෝ දෙනෙක් කියනවා. කොහොම වුණත් මේ වගේ ප්‍රශ්න කිරීම් මාධ්‍ය හරහා ප්‍රසිද්ධ කරපු අවස්ථා ලෝකයේ ඕනෑ තරම් තිබෙනවා,\" යැයි නීතීඥ සී එච් ගුණවර්ධන බීබීසී සිංහල සේවයට පැවසීය.  \"කාරක සභා ප්‍රශ්න කිරීම් එළිපිට සිදුවීමෙන් මිනිස්සුන්ට තොරතුරු වසන් වෙන්නේ නැහැ. වැරදි තොරතුරු සමාජගත වෙන්නේ නැහැ. නමුත් ඇති වී තිබෙන තත්වයත් එක්ක යම් සංවේදී බුද්ධි තොරතුරු පිටතට යෑම ඉතා භයානකයි. මේ වගේ දේවල් මාධ්‍ය ඉදිරියේ සාකච්ඡා කිරීමේ දී ඉතා ප්‍රවේශම් විය යුතුයි,\" ඇය තවදුරටත් පැවසුවාය.   මාර්තු 23 වෙනි දින පැවති පාර්ලිමේන්තු රැස්වීමේ දී කතානායක කරු ජයසූරිය ප්‍රකාශ කළේ විශේෂ කාරක සභාව මාධ්‍ය වෙත විවෘත කරන බවය. එමෙන්ම, සභාවේ කටයුතු මාධ්‍ය වෙත විවෘත කිරි‍මේ වගකීම කාරක සභාවේ සභාපතිවරයාට පැවරෙන බව ද කතානායකවරයා තවදුරටත් පැවසීය.     නියෝජ්‍ය කථානායක, ජේ එම් ආනන්ද කුමාරසිරි විශේෂ කාරක සභාවේ සභාපතිත්වය දරයි.  හිටපු අමාත්‍ය රවුෆ් හකීම්, අමාත්‍ය රවි කරුණානායක සහ ෆීල්ඩ් මාෂල් සරත් ෆොන්සේකා, මහාචාර්ය ආශූ මාරසිංහ, ආචාර්ය ජයම්පති වික්‍රමරත්න, එම් ඒ සුමන්තිරන් යන මන්ත්‍රීවරු මෙම විශේෂ කාරක සභාවේ සාමාජිකත්වය දරති. පා‍ර්ලිමේන්තු මන්ත්‍රී කා‍වින්ද ජයවර්ධන ඉවත්වීම හේතුවෙන් අමාත්‍ය රාජිත සේනාරත්න සහ ජනතා විමුක්ති‍ පෙරමුණේ පාර්ලිමේන්තු මන්ත්‍රී නලින්ද ජයතිස්ස පත් කළ බව කතානායක කරූ ජයසූරිය පසුගිය දා පාර්ලිමේන්තුවේ දී නිවේදනය කළේ ය. කාරක සභා ක්‍රියාවලිය මාධ්‍ය වෙත විවෘත කිරීම සම්බන්ධයෙන් පාර්ලිමේන්තුවේ දී අදහස් දැක්වූ අමාත්‍ය නීතිඥ අජිත් පී පෙරේරා පැවසුවේ \"පාර්ලිමේන්තුවේ කටයුතු වාරණයකින් තොරව ප්‍රචාරය කරන්න ඉඩ දීම නිසා පාර්ලිමේන්තුවේ හොඳ නරක, මැති ඇමතිවරු සිදු කරන දේවල් ජනතාවට දැනගන්න පුළුවන්,\" යනුවෙනි.  \"සභාවේ වගේම කාරක සභාවල සිදු කරන දේවල් ජනතාව දැනගත යුතුයි. එම තොරතුරු දැනගැනීමේ අයිතිය ජනතාවට තිබෙනවා. මේ විශේෂ කාරක සභාව විතරක් නෙවෙයි, පාර්ලිමේන්තුවේ ප්‍රධාන කාරක සභා වාර්තා කරන්න‍ත් මාධ්‍යයට ඉඩ දිය යුතුයි. එහෙම නැත්තම් වැරදි තොරතුරු සමාජ ගතවෙනවා,\" අමාත්‍යවරයා තවදුරටත් පැවසුවේය.  මේ අතර, මාර්තු 23 වෙනිදා පාර්ලිමේන්තුව හමුවේ අදහස් පළ කරමින් පාර්ලිමේන්තු මන්ත්‍රී ආශු මාරසිංහ පැවසුවේ, \"අධීක්ෂණ කාරක සභා මාධ්‍යයට විවෘත කිරිමේ යම් බාධා තිබෙනවා. ඒ සඳහා ස්ථාවර නියෝග වල යම් වෙනස්කම් සහ සංශෝධනයන් කෙරෙහි අවධානය යොමුකරන්නට සිදුවෙනවා,\" යනුවෙනි \"පාර්ලිමේන්තුවේ අපි කොපමණ හොඳ වැඩ කළත් ජනතාව අතරට යන්නේ නැහැ. ස්ථාවර නියෝග වල යම් වෙනස්කම් සිදුකර හෝ මේ සඳහා අවස්ථාව ලබාදිය යුතුයි.\" 2017 පෙබරවාරි මස සිට ක්‍රියාත්මක 2016 අංක 12 දරණ තොරතුරු දැනගැනීමේ පනත, රාජ්‍ය නිලධාරීන් සහ අනෙකුත් අදාළ බලධාරීන් ජනතාවට වගවීමේ මෙවලමක් ලෙස භාවිත කිරීමට සමාජය වග බලාගතයුතු බව, ට්‍රාන්ස්පේරන්සි ඉන්ටනැෂනල් ශ්‍රී ලංකා ආයතනයේ තොරතුරු දැනගැනීමේ අයිතිය පිළිබඳ අංශයේ වැඩසටහන් කළමනාකරු, සංඛිතා ගුණරත්න මීට ඉහතදී බීබීසී සිංහල සේවය සමඟ අදහස් දක්වමින් පැවසීය.  පාර්ලිමේන්තු රැස්වීමක දී ලැබෙන කාලය සීමාසහිත නිසා පාර්ලිමේන්තු සභා ගර්භය තුළ සෑම කාරණයක්ම  දීර්ඝ ලෙස සාකච්ඡාවට භාජනය කිරීම අපහසුය.  අදාළ කටයුතු වඩාත් ඉක්මනින්, සාර්ථක ලෙස නිම කර ගැනීමේ ප්‍රායෝගික ක්‍රමය වන්නේ එම වගකීම් සභාවක් හෝ නම් කරන ලද කණ්ඩායමක් වෙත පැවරීමය.  කාරක සභා ක්‍රමය බිහිවන්නේ මෙවන් වටපිටාවකය. එයට පාර්ලිමේන්තු නියෝජිතයන් සුළු පිරිසක් ද ඇතුළු වේ.  එක්සත් ජනපද කොන්ග්‍රසයේ ව්‍යවස්ථා සම්පාදන ව්‍යාපෘති, ජාතික ආරක්ෂාව වැනි අතිශය වැදගත් කරුණු ගැන මූලික සාකච්ඡා සිදු කිරීම සඳහා කාරක සභා පිහිටුවීම ස්ථාපිත වූ ක්‍රියා පිළිවෙලක් බවට පත්ව තිබේ.   ශ්‍රී ලංකා පාර්ලිමේන්තුව ආරම්භයේ සිට කාරක සභා සැලකිය යුතු ප්‍රමාණයක සේවය ලබාගෙන තිබේ. එහි අරමුණ වී ඇත්තේ පාර්ලිමේන්තුවට පැටවෙන අධික රාජකාරි ප්‍රමාණය අවම කිරීමය.  කාරක සභා පත්කිරීමේ බලය ආණ්ඩුක්‍රම ව්‍යවස්ථාවේ 74 වෙනි වගන්තියෙන් පිළිගනු ලැබ ඇති අතර එමගින් ආණ්ඩුක්‍රම ව්‍යවස්ථාවේ විධිවිධානවලට යටත්ව පාර්ලිමේන්තුවේ රැස්වීම් කටයුතු විධිමත් කිරීම සඳහාත් පාර්ලිමේන්තු රැස්වීම්වලදී විනය ආරක්ෂා කර ගැනීම සඳහාත් ආණ්ඩුක්‍රම ව්‍යවස්ථාව මගින් විධිවිධාන සැලසිය යුතු හෝ බලාත්මක කිරීම අවශ්‍ය වන ඕනෑම කාරණයක් සඳහාත් ස්ථාවර නියෝග සෑදීමේ බලය පාර්ලිමේන්තුවට එමගින් ලැබී තිබේ.  ශ්‍රී ලංකා පාර්ලිමේන්තුවේ කාරක සභා පුළුල් කාණ්ඩ දෙකකට වර්ගීකරණය කළ හැකිය.  ඒවා නම්, ස්ථාවර කාරක සභා සහ තත් කාර්ය කාරක සභා (තනි කාර්යයක් සඳහා වන කාරක සභා) වශයෙනි.  ස්ථාවර කාරක සභා පත් කිරීම ස්ථාවර නියෝග අනුව කථානායකවරයා විසින් සිදු කරනු ලබන අතර එම කාර්යය අවසන් වීමෙන් පසුව වුවද ඒවා දිගටම ක්‍රියාත්මකව පවතී.  ඒවායේ නිල කාල සීමාවේ යම් කිසි ස්ථාවර තත්ත්වයක් පවතියි. මෙම කාරක සභා සභාවේ විශේෂිත කටයුතු සම්බන්ධව ක්‍රියා කරයි.  තත් කාර්ය කාරක සභා බො‌‌හෝ විට තාවකාලික වන අතර නියමිත කාර්යය අවසන් වු වහා ම ඒවා අහෝසි වේ. මෙම කාරක සභා වරින් වර ඒවාට පවරනු ලබන විශේෂිත කාර්යයන් ක්‍රියාත්මක කරයි. මේවා විශේෂ කාරක සභා යනුවෙන් ද හැඳින්විය හැකිය. ස්ථාවර නියෝග අනුව, ශ්‍රී ලංකා පාර්ලිමේන්තුව සතු පූර්ණ පාර්ලිමේන්තු කාරක සභාවට අමතරව, ශ්‍රී ලංකා පාර්ලිමේන්තුව සතු කාරක සභා වර්ග පහකි. "}, {"headline": "රාවණා 1: \"ශ්‍රී ලංකාවේ පළමු චන්ද්‍රිකාව\" කක්ෂගත කිරීමට සූදානම්", "date": "2019 ජනවාරි 24", "news": "\"ශ්‍රී ලංකාව වෙනුවෙන් පළමු වරට\" චන්ද්‍රිකාවක් නිර්මාණය කර එය කක්ෂගත කිරීමට ශ්‍රී ලාංකික දියණියක සහ පුතණුවෙක් සූදානමින් සිටිති. ඒ, දුලානි චාමිකා විතානගේ සහ තරිඳු දයාරත්න යන දෙදෙනාය. ඒ පිළිබඳව තොරතුරු දැන ගැනීම සඳහා බීබීසී සිංහල සේවය, ජපානයේ සිටින ඔවුන් දෙදෙනා සම්බන්ධ කර ගැනීමට සමත් විය. ශ්‍රී ලංකා අභ්‍යවකාශ ඉන්ජිනේරු ඉතිහාසය අලුතින් ලියන සුවිශේෂී චන්ද්‍රිකාව නම් කර ඇත්තේ, 'රාවණා 1' යනුවෙනි. ඊට රාවණා යන නම තබා ඇත්තේ, කටුබැද්ද ආතර් සී. ක්ලාක් මධ්‍යස්ථානයේ හිටපු අධ්‍යක්ෂ ජනරාල් සනත් පනාවැන්නගේ යෝජනාවක් අනුවය. \"රාවණාගේ ගුවන් තාක්ෂණය පිළිබඳව ලෝකයට කියා පෑමේ අරමුණින් තමයි අපේ චන්ද්‍රිකාවට රාවණා 1 කියලා නම දැම්මේ,\" අභ්‍යවකාශ ඉන්ජිනේරු දුලානි චාමිකා විතානගේ බීබීසී සිංහල සේවයට පැවසීය. රාවණා 1 (RAAVANA-1) යනු ඝනක චන්ද්‍රිකාවකි (cube satellite). ඝනක චන්ද්‍රිකාවක් යනු විශාල ප්‍රමාණයේ චන්ද්‍රිකාවක් (Classical Satellite) නොවන අතර ප්‍රමාණයෙන් කුඩා චන්ද්‍රිකාවකි. මෙවැනි චන්ද්‍රිකා නිර්මාණය කිරීමට මෙන් ම කක්ෂගත කිරීමට ද වැය වන මුදල සාපේක්ෂව ඉතා අඩු මට්ටමක පවතී. රාවණා 1 චන්ද්‍රිකාව කක්ෂගත කිරීමෙන් අපේක්ෂා කරන මෙහෙයුම් 5ක් ඇත. චන්ද්‍රිකාව නිර්මාණය කරනුයේ, ජපානයේ ක්‍යුෂු තාක්ෂණික අධ්‍යයන ආයතනයේ (Kyushu Institute of Technology) සිටය.   ඝන සෙන්ටි මීටර් 1000ක විශාලත්වයෙන් යුතු චන්ද්‍රිකාව පෙබරවාරි මාසයේදී ජපාන අභ්‍යවකාශ ගවේෂණ ඒජන්සිය (Japanese Aerospace Exploration Agency - JAXA) වෙත භාර දීමට නියමිතය. \"එතනින් අපේ චන්ද්‍රිකාව ජාත්‍යන්තර අභ්‍යවකාශ මධ්‍යස්ථානයට යවනවා. කියුබ් චන්ද්‍රිකා විශාල නොවන නිසා ජාත්‍යන්තර අභ්‍යවකාශ මධ්‍යස්ථානයට ආහාර සහ තවත් උපකරණ යැවීමේදී අපගේ චන්ද්‍රිකාවත් එහෙට යැවීමට සූදානම් කරලා තියෙනවා. චන්ද්‍රිකාව කක්ෂගත කරන්නේ ජාත්‍යන්තර අභ්‍යවකාශ මධ්‍යස්ථානයේ සිටයි.\" මෙම චන්ද්‍රිකා ව්‍යාපෘතියේ අභ්‍යවකාශ ඉන්ජිනේරුවරයෙකු ලෙස කටයුතු කරන තරිඳු දයාරත්න බීබීසී සිංහල සේවයට පැවසීය. ජාත්‍යන්තර අභ්‍යවකාශ මධ්‍යස්ථානයේ සිට කිලෝමීටර් 400ක් පමණ දුරින් රාවණා 1 කක්ෂගත කිරීමට නියමිතය. එහි අවම ආයු කාලය අවුරුදු එක හමාරක් වන අතර අවුරුදු 5ක් දක්වා පැවතිය හැකි බවට විශ්වාස කෙරේ. තායිලන්තයට ගොස් විද්‍යුත් යාන්ත්‍රික ඉන්ජිනේරු තාක්ෂණය හදාරා ඇති දුලානි චාමිකා විතානගේ, පසුව ආතර් සී. ක්ලාක් මධ්‍යස්ථානයේ සේවයට එක්විය. මේ වන විට ඇය රාවණා 1 චන්ද්‍රිකාව නිර්මාණය කිරීමට දායක වන අතරතුර පශ්චාත් උපාධියක් හදාරමින් සිටින්නීය. \"මගේ අනාගත ඉලක්කය තමයි, අභ්‍යවකාශ ඉන්ජිනේරු තාක්ෂණය සම්බන්ධයෙන් ආචාර්ය උපාධියක් ලබා ගන්න එක. ඊට පස්සේ ශ්‍රී ලංකාවේ අභ්‍යවකාශ තාක්ෂණය නගා සිටුවන්න මම කටයුතු කරනවා.\" දුලානි පැවසීය. පේරාදෙණිය විශ්වවිද්‍යාලයෙන් විදුලි සහ විද්‍යුත් ඉන්ජිනේරු උපාධිය හදාරා ආතර් සී. ක්ලාක් මධ්‍යස්ථානයේ පර්යේෂණ ඉන්ජිනේරුවරයෙකු ලෙස සේවය ආරම්භ කළ තරිඳු දයාරත්න මේ වන විට ජපානයේ ක්‍යුෂු තාක්ෂණික අධ්‍යයන ආයතනයේ පශ්චාත් උපාධියක් හදාරමින් සිටී. \"මගේ එක ම අරමුණ තමයි ශ්‍රී ලංකාවේ ඉඳගෙන ශ්‍රී ලංකාවේ ම චන්ද්‍රිකාවක් නිර්මාණය කිරීම. ඒකට අවශ්‍ය දැනුම අපට තියෙනවා. පහසුකම් නම් නැහැ,\" තරිඳු පැවසීය. "}, {"headline": "පාපැදිකරුවන්ගේ ජීවිත බේරා ගැනීමට 'එයාර් බෑගයක්' හඳුන්වාදේ", "date": "2019 ජනවාරි 8", "news": "පාපැදි තරගවලදී මෙන් ම මහා මාර්ගයේදී ද පාපැදිකරුවන්ගේ ජීවිත අතිශයින් අනාරක්ෂිත තත්ත්වයක පවතින්නේ, ධාවනයේදී ඔවුන් සම්පූර්ණයෙන් නිරාවරණය වන හෙයිනි. ඒ අනුව, පාපැදිකරුවන්ගේ ආරක්ෂාව සම්බන්ධයෙන් නවතම පිටුවක් පෙරළමින් පාපැදිකරුවන් සඳහා සුවිශේෂ එයාර් බෑගයක් නිෂ්පාදනය කර තිබේ. ඇමෙරිකාවේ ලාස් වේගාස්හි පැවැත්වෙන තාක්ෂණ ප්‍රදර්ශනයේදී මෙය හඳුන්වා දුන්නේය. \"මේ එයාර් බෑග් එක ඇතුළෙ කුඩා විද්‍යුත් උපකරණයක් තියෙනවා. පාපැදිය අනතුරකට ලක්වූ අවස්ථාවක හරි එහෙම නැත්නම් පාලනයෙන් ගිලිහුණ අවස්ථාවක ඒ උපකරණය මගින් එයාර් බෑගය ඉබේට ම පිමිබෙනවා,\" එම එයාර් බෑගය නිපදවූ සමාගමේ ඉංජිනේරු ඇලෙක්සැන්ඩර් ක්වොරි පවසයි. එම එයාර් බෑගය ක්‍රියාත්මක වීම සඳහා ගත වනුයේ, තත්පර 0.1 ක් තරම් සුළු කාලයකි.  \"එයාර් බෑග් එක ක්‍රියාත්මක වුණාට පස්සේ සම්පූර්ණ එයාර් බෑග් එක ඉවත් නොකර විද්‍යුත් උපකරණය පමණක් යළි සවි කරන්න පුළුවන්\" මෙම ක්‍රමය අනුව සුළු මුදලක් වැය කිරීමෙන් පාපැදිකරුවන්ට ඉදිරියේදී සිය ජීවිත ආරක්ෂාව සහතික කරගත හැකි වනු ඇත. "}, {"headline": "ගෙවුණු වසර ගැන කලකිරීමෙන්ද? පැරණි මතකයන්ගෙන් ඈත් වීමේ ක්‍රම කීපයක්", "date": "2018 දෙසැම්බර් 26", "news": "මිනිස් වර්ගයාගේ මතක ශක්තියට සීමා තිබේ නම්, අප තවමත් එම සීමාවන් ආසන්නයට හෝ පැමිණ නැත.   මතක ශක්තිය පිළිබඳ ශාරීරික සීමා තිබිය හැකි වුවත්, දිවිය පුරාවට අපේ මතකය නැතිවී යාමේ අවදානමක් නොමැති බව මනෝවෛද්‍යවරුන් සහ මනෝ විද්‍යාඥයන් පවසති.     \"එය ඉතාම හොඳ දෙයක්. නමුත් ඇයි මට දේවල් අමතක වෙන්නේ?,\" ඔබ පවසනවා අපට ඇසී තිබේ.  නොයෙකුත් සිද්ධි ඔබේ මනසින් ඉවත් කිරීම අඩු වීම මෙයට පිළිතුර වන්නට පුළුවන.     අඩුවෙන් මතකයේ රඳවා ගැනීමෙන් වැඩි වාසි ලැබේ. අපි ආරම්භය දෙස බලමු.  යමක් මතකයේ රඳවා ගැනීමේ අදියර තුනක් ඇත:  \"යම් පුද්ගලයෙක් සිය මතක ශක්තිය ගැන පැමිණිලි කරන්නේ නම්, ඔහු අනිවාර්යයෙන්ම උපකල්පනය කරනවා ඔහුට බොහෝ තොරතුරු මතකයේ ගබඩා කරගැනීමේ හැකියාවක් නැහැ කියලා,\" කැලිෆෝනියා විශ්වවිද්‍යාලයේ මනෝවිද්‍යා මහාචාර්ය රොබර්ට් ඒ බජෝක් පැවසීය.    \"අවශ්‍ය ප්‍රමාණයට, නැත්නම් අවශ්‍ය ආකාරයට පහුගිය දේවල් අමතක නොකරන එක මෙයට සම්පූර්ණ හෝ එක් හේතුවක් වෙන්න පුළුවන් ,\" යැයි ඔහු තවදුරටත් පැවසුවේය.  මෙය ගවේෂකයන් අතර වේගයෙන් ජනප්‍රිය වන න්‍යායක් බවට පත්ව තිබේ.         බොහෝ ලෙස අවුල් වී ඇති ඔබේ කාමරයක යමක් සෙවීමට උත්සහ කරනවා වැනි අවස්ථාවකට මෙය සමාන කළ හැකිය.  අප බොහෝ දේ මතකයේ රඳවා ගැනීමට උත්සහ කරන විට, එම මතකයන් සියල්ල එකිනෙකට විරුද්ධ ආකාරයෙන් අප මනසේ තැන්පත් වීමට ඉඩ ඇත.    අනවශ්‍ය පරණ තොරතුරුවලින් මනස පුරවා ගත් විට අපට අවශ්‍ය තොරතුරු භාවිත කර අදහස් නිර්මාණය කිරීමට දැඩි බාධා එල්ල වේ. යම් තීරණයක් ගැනීමේ දී මෙම තත්වය දැඩි ලෙස බලපෑ හැකිය.  යම් දේවල් අමතක කිරීම නියමාකාරයෙන් ගොඩනැගුණු ක්‍රමවේදයක් වන අතර, එයින් හැඟී යන්නේ මතකයේ තබා ගැනීමට අසමත් වීම නොවේ යැයි ටොරොන්ටෝ විශ්වවිද්‍යාලයේ මහාචාර්ය බ්ලේක් රිචර්ඩ්ස් සහ ගවේෂක පෝල් ෆ්‍රෑන්ක්ලෑන්ඩ් පවසති.    මතක ශක්තියේ අරමුණ විය යුත්තේ, \"අනවශ්‍ය දේ ඉවත් කර, අවශ්‍ය දේ පමණක් මතකයේ තබාගෙන, බුද්ධිමත් තීරණ ගැනීම වැඩි දියුණු කර ගැනීමයි.\" \"හැමදේම හොඳින් සිදුවෙනවා,\" ලෙස පවසන අතරම, \"මම කොහොමද මේ දේවල් අමතක කරන්නේ?\" යනුවෙන් ඔබ නැවත සිතනවා නොඅනුමානය.  එම තත්වය මඟහැර ගැනීමේ ක්‍රම පහත දක්වා ඇත:  යම් දෙයක් නිතර සිහිගැන්වීමට තැත් කිරීම වනාන්තරයක ඇති අඩි පාරක් ඔස්සේ ඇවිද යෑම හා සමානය. ඉදිරියට තබන සෑම පියවරකින්ම එවැනි මාර්ගයකට ලැබෙන ප්‍රමුඛත්වය වැඩි වනු ඇත.  එසේම, මනසේ යම් දෙයක් රඳවා තබා ගැනීමට උත්සහ කිරීමේ දී එම මතකය සහ මොළයේ ස්නායු අතර සම්බන්ධය ශක්තිමත් වන අතර, එය ඔබට ඉතා වැදගත් යමක් ලෙස මොළයට සංඥාවක් නිකුත් වේ.   සිය මතකයන් අවශ්‍ය ආකාරයෙන් පුහුණු කරගැනීමට හෝ දමනය කරගැනීමේ හැකියාව ඔබ සතුය.  අදාළ මතකයන්වල යම් තොරතුරු ක්‍රියාශීලීව යටපත් කිරීම තුළින් අනවශ්‍ය මතක සීමා කළ හැකි බව කේම්බ්‍රිජ් විශ්වවිද්‍යාලයේ මහාචාර්ය මයිකල් ඇන්ඩර්සන් සිදු කළ ගවේෂණයකින් හෙළි විය.      යටපත් කළ මතකයන් නැවත සිහිපත් වීමේ අවදානමක් ඇති බව ආචාර්ය ෆ්‍රොයිඩ් මේ අතර තර්ක කරයි.  නමුත්, මහාචාර්ය මයිකල් ඇන්ඩර්සන් පවසන්නේ පුද්ගලයෙකුගේ හැඟීම් සහ සිතුවිලි කෙටි කලකට හෝ පාලනය කරගැනීමට මෙය ඉතා වැදගත් ක්‍රමයක් වන බවය.      මහාචාර්ය බ්ලේක් රිචර්ඩ්ස් මෙම තත්වය ගැන පරීක්ෂණ පැවැත්වූයේ මීයන් යොදාගනිමිනි. එය මිනිසුන්ටත් ගැළපෙන්නේ දැයි සහතික කළ නොහැකිය.  නමුත්, පරීක්ෂණාගාරයේ සිටි මී පැටවාගේ මොළයේ මස්තිෂ්ක කෝෂිකාවේ පත්ලෙහි ඇති ස්නායු මාර්ගවල සෛල වර්ධනය වැඩි වීම සහ අමතක වීම අතර සම්බන්ධයක් ඔහු නිරීක්ෂණය කර තිබේ.  අප මොළයේ පිහිටන ස්නායු සෛල අතර සම්බන්ධතාව නිරන්තරයෙන් වෙනස් වේ.  විටෙක එම සෛල දුර්වල විය හැකි අතර, තවත් විටෙක සියල්ල එකවර අතුරුදහන් වන්නට ද පුළුවන. එමෙන්ම, වර්ධනය වන නව සෛල තුළින් ස්නායු පද්ධතිය අලුතෙන් සක්‍රීය වන නිසා පැරණි මතක මැකී යනු ඇත.        කෙසේවෙතත්, මීයෙකු වුවද හෘදයේ ක්‍රියාකාරීත්වය වැඩි කරන ශාරීරික අභ්‍යාසවල නිරතවීමෙන් ස්නායු සෛල වර්ධනය කරගත හැකිය.    සිහිතබා ගැනීම සේම අමතක කිරීමේ කුසලතාව ද වැදගත්ය. අනවශ්‍ය මතකයන් සහ හැඟීම්වලින් මිදීම ඉතා අපහසු වුවත්, පුහුණුවීම් තුළින් එම ක්‍රියාව වර්ධනය කරගත හැකිය.  \"පැරණි මතකයන්ගෙන් ඈත් වන්නට ඔබත් උත්සහ කර බලන්න...\" "}, {"headline": "කලාම්සැට් වී2: ඉන්දියාවේ සිසුන් පිරිසක් තැනූ 'බරින් අඩු ම චන්ද්‍රිකාව' කක්ෂගත කරයි", "date": "2019 ජනවාරි 25", "news": "ඉන්දියාව ඔවුන් පවසන ආකාරයට 'ලෝකයේ අඩු ම බරින් යුත්' චන්ද්‍රිකාව අභ්‍යවකාශගත කර තිබේ. බරින් කිලෝග්‍රෑම් 1.26 ක් වූ කලාම්සැට් වී2 (Kalamsat-V2) ලෙස නම් කර ඇති එම චන්ද්‍රිකාව එරට අභ්‍යවකාශ අධ්‍යයන ආයතනයක සිසුන් පිරිසක් විසින් නිර්මාණය කරනු ලැබ තිබේ. එය ගුවන් විදුලි තරංග විකාශය කිරීමට උපකාරී වන අතර, \"පාසල් සිසුන් අනාගතයේදී විද්‍යාඥයින් සහ ඉංජිනේරුවරුන් බවට පත් කිරීම සඳහා ඉන් උද්යෝගයක් ලැබෙනු ඇතැයි,\" ඉන්දීය අභ්‍යවකාශ ඒජන්සිය පවසයි. ඉන්දීය අභ්‍යවකාශ පර්යේෂණ සංවිධානය (Indian Space Research Organisation) විසින් එය අභ්‍යවකාශගත කර ඇත්තේ, ඊට අයත් ශ්‍රීහරිකෝතා අභ්‍යවකාශ මධ්‍යස්ථානයේ සිටය. ඉන්දීය අභ්‍යවකාශ පර්යේෂණ සංවිධානයේ ප්‍රධානී කේ සිවන් පැවසුවේ, \"මෙතෙක් කක්ෂගත කර ඇති බරින් අඩු ම චන්ද්‍රිකාව කලාම්සැට්\" වන බවය. පෞද්ගලික ඉන්දීය ආයතනයක් නිර්මාණය කළ චන්ද්‍රිකාවක් ඉන්දීය අභ්‍යවකාශ පර්යේෂණ සංවිධානය විසින් කක්ෂගත කරන ලද පළමු අවස්ථාව ද මෙය වේ. මෙම චන්ද්‍රිකාව සාර්ථකව අභ්‍යවකාශගත කිරීම සම්බන්ධයෙන් අභ්‍යවකාශ ඒජන්සියට සහ ශිෂ්‍යයින්ට පළමුවෙන් ම සුබ පැතූ පුද්ගලයින් අතර අග්‍රාමාත්‍ය නරේන්ද්‍ර මෝදි ද විය. මේ සම්බන්ධයෙන් තවත් බොහෝ පිරිසක් සුබ පැතුම් එක් කරමින් සිටිති. මෙම චන්ද්‍රිකාව ගුවන් විදුලි විකාශන කටයුතු භාවිත කිරීමට නියමිත අතර, එය වාණිජමය නොවන ගුවන් විදුලි අත්හදා බැලීම් සඳහා ද භාවිත කරනු ඇත. මීට පෙර 2017 ජූනි මාසයේදී ඇමෙරිකාවේ නාසා ආයතනය හරහා සිසුන් පිරිසක් විසින් කලාම්සැට් චන්ද්‍රිකාවට වඩා සැහැල්ලු එනම් ග්‍රෑම් 64 ක බරින් යුත් චන්ද්‍රිකාවක් උප-කක්ෂයට (sub-orbit) මුදා හරින ලදී. එහෙත්, උප-කක්ෂගත චන්ද්‍රිකා අභ්‍යවකාශයට ඇතුළු වුව ද, ඒවා කක්ෂයට ඇතුළු නොවේ. කලාම්සැට් වී2 චන්ද්‍රිකාව නිර්මාණය කරන ලද්දේ, චෙන්නායිහි පිහිටි ස්පේස් කිඩ්ස් ඉන්ඩියා නමැති අභ්‍යවකාශ අධ්‍යයන ආයතනයක සිසුන් පිරිසක් විසිනි. ස්පේස් කිඩ්ස් ඉන්ඩියා ආයතනයේ ප්‍රධාන විධායක නිලධාරී ශ්‍රීමතී කේසන් එන් ඩී ටී වී පුවත් සේවය සමග පැවසුවේ, චන්ද්‍රිකාව නිපදවීම සඳහා ගත වූයේ දින 6 ක් පමණක් බවය. ඒ සඳහා වැය වූ මුදල ඉන්දීය රුපියල් මිලියන 1.2 කි. මේ වන විට ඉන්දීය සිසුන් විසින් චන්ද්‍රිකා 9 ක් අභ්‍යවකාශගත කර තිබේ. "}, {"headline": "අයිසැක් නිව්ටන් සහ ඇල්බර්ට් අයින්ස්ටයින්ගේ සොයා ගැනීම් ද ප්‍රතික්ෂේප කළ ඉන්දීය විද්‍යා සමුළුවකදී මතු වූ 'රාවණාගේ ගුවන් තාක්ෂණය'", "date": "2019 ජනවාරි 7", "news": "ඉන්දියාවේ පැවති ප්‍රමුඛ පෙළේ විද්‍යා සමුළුවකදී එරට විද්‍යාඥයින් පිරිසක් විද්‍යාත්මක සොයා ගැනීම් කිහිපයක් පිළිබඳව ආන්දෝලනාත්මක ප්‍රකාශ ඉදිරිපත් කර තිබේ. ඉන්දීය අග්‍රාමාත්‍ය නරේන්ද්‍ර මෝදිගේ ප්‍රධානත්වයෙන් පැවති ඉන්දීය විද්‍යා කොන්ග්‍රසයේදී අදහස් පළ කළ ඇතැම් විද්වත්හු අයිසැක් නිව්ටන් සහ ඇල්බර්ට් අයින්ස්ටයින්ගේ සොයා ගැනීම් ද ප්‍රතික්ෂේප කර තිබිණි. ඔවුන් පැවසුවේ, අතීතයේ වාසය කළ හින්දු ජනයා පියවි සෛල (stem cell) පර්යේෂණ ද සොයාගෙන තිබූ බවය. හින්දු මිථ්‍යා විශ්වාස සහ ආගමික කරුණු මත පදනම් වූ න්‍යායයන් ඉන්දීය විද්‍යා කොන්ග්‍රසයේ න්‍යාය පත්‍රයට වැඩි වශයෙන් ඇතුළත් වීමේ ප්‍රවණතාවක් දක්නට ලැබේ. එහෙත්, විද්වතුන් පවසන්නේ, මෙවර සමුළුවේදී සාමාන්‍ය මට්ටමට වඩා එම න්‍යායයන් කතාබහට ලක්වූ බවය. දකුණු ඉන්දියාවේ විශ්වවිද්‍යාලයක අංශ ප්‍රධානියෙකු පැරණි හින්දු ලියවිල්ලක් සාක්ෂි ලෙස ඉදිරිපත් කරමින් පැවසුවේ, පියවි සෛල පිළිබඳව ඉන්දියාවේදී මීට වසර දහස් ගණනකට පෙර සොයා ගැනීම් කර තිබූ බවය. හින්දු ආගමික වීර කාව්‍යයක් වන රාමායණයේ සඳහන් වන රාවණා නමැති රජුට ගුවන් යානා වර්ග 24 ක් අයත්ව තිබූ බවත්, ඒවා ගොඩ බැස්වීමට ශ්‍රී ලංකාව ඇතුළු ගොඩබෑමේ ගුවන් පථ ජාලයක් පැවති බවත් ආන්ද්‍රා විශ්වවිද්‍යාලයේ උප කුලපති ජී නාගේෂ්වර් රාඕ (G Nageshwar Rao) පැවසුවේය. තමිල්නාඩු ප්‍රාන්තයේ තවත් විශ්වවිද්‍යාලයක විද්‍යාඥයෙකු පැවසුවේ, අයිසැක් නිවුටන් සහ ඇල්බර්ට් අයින්ස්ටයින්ගේ සොයා ගැනීම් වැරදි බවත්, ගුරුත්වාකර්ෂණ තරංග \"නරේන්ද්‍ර මෝදි තරංග\" යනුවෙන් නම් කළ යුතු බවත් ය. ආචාර්ය කේ ජේ ක්‍රිෂ්ණන් (Dr KJ Krishnan) පවසා ඇත්තේ, \"ගුරුත්ව විකර්ෂණ බලවේග තේරුම් ගැනීමට\" අයිසැක් නිවුටන් අසමත් වූ අතර අයින්ස්ටයින්ගේ නියමයන් \"නොමග යවනසුලු\" ඒවා බවය. කෙසේ වෙතත්, මේ සම්බන්ධයෙන් විද්‍යා විචාරකයින් පවසන්නේ, ඉපැරණි ලියවිලි කියවා විනෝද වීමට සුදුසු වුව ද, ඒවා විද්‍යාත්මක ලියවිලි ලෙස සැලකීම විකාරයක් බවය. සමුළුවේදී පළ වූ අදහස් සම්බන්ධයෙන් \"දැඩි අවධානය\" යොමු කර ඇතැයි ඉන්දීය විද්‍යාත්මක කොන්ග්‍රස් සංගමය (The Indian Scientific Congress Association) සඳහන් කර තිබේ. \"ඔවුන්ගේ අදහස්වලට අපි එකඟ නැහැ. අපේ අදහස් සහ එම මතයයන් අතර කිසිදු සම්බන්ධයක් නැහැ. මේක අවාසනාවන්ත තත්ත්වයක්,\" ඉන්දීය විද්‍යාත්මක කොන්ග්‍රස් සංගමයේ ප්‍රධාන ලේකම් ප්‍රේමේන්දු පී මාථූර් (Premendu P Mathur) AFP පුවත් සේවයට පවසා තිබේ. \"වගකීමක් ඇති පුද්ගලයින් පිරිසක් කර ඇති මේ ප්‍රකාශ ගැන දැඩි අවධානයක් යොමු කර තිබෙනවා.\" ගුවන් යානා සම්බන්ධයෙන් පළමු වරට රාමායණය කෘතියේ සඳහන් වී ඇතැයි ඉන්දීය කනිෂ්ඨ අධ්‍යාපන අමාත්‍ය සත්‍යපාල් සිං (Satyapal Singh) පසුගිය වසරේ පැවති ඉන්ජිනේරු සම්මාන උළෙලකදී ද සඳහන් කළේය. ඔහු එහිදී පැවසුවේ, රයිට් සහෝදරයින් විසින් ගුවන් යානයක් නිපදවීමට වසර 8 කට පෙර ශිවාකර් බාබුජී තල්පාදේ (Shivakar Babuji Talpade) නමැති ඉන්දියානුවෙකු ගුවන් යානයක් නිපදවා ඇති බවය. රාවණා පිළිබඳව වාර්තා වන්නේ, ඉන්දීය වීර කාව්‍යයක් වන රාමායණය තුළය. එම රාමායණ කතාවට අනුව රාවණා රාමාගේ බිරිඳ පැහැරගෙන ශ්‍රී ලංකාවට පැමිණ තිබේ.‍ එහිදී, 'දඬුමොණරය' නමැති අහසින් ගමන් කළ හැකි ගුවන් යානයක් පිළිබඳව සඳහන් වී තිබේ. මෙම රාවණා සම්බන්ධයෙන් ඉන්දීය ජනතාව පවසන්නේ, \"රාවණා යනු ඉතා බුද්ධිමත් ශ්‍රේෂ්ඨ මනුෂ්‍යයෙකු\" බවය.  කෙසේ වෙතත්, ඔහු අන්‍යයෙකුට අයත් බිරිඳක් පැහැරගෙන යාම හේතුවෙන් ඔහුගේ පිළිරුවකට ගිනි තබමින් අයහපත් මනුෂ්‍ය ස්වභාවය සංකේතවත්ව විනාශ කිරීමක් ද ඉන්දියාවේ චාරිත්‍රමය වශයෙන් වසරක් පාසා සිදු කෙරේ. පසුගිය වසරේ එම චාරිත්‍රය ඉටු කරන අවස්ථාවේදී විශාල පිරිසක් දුම්රියේ ගැටී මිය යාම අදාළ සම්ප්‍රදායට එරෙහි පුද්ගලයන් \"ශාපයක්\" ලෙස ද හැඳින් වුහ. මේ අතර, ශ්‍රී ලංකාවේ ජනතාව තුළ ද රාවණා සම්බන්ධයෙන් විවිධ මත පවතී. ඇතැම් පිරිස් රාවණාට අතිශය ගරු කරන අතර සීගිරි බලකොටුව පළමුවෙන් නිර්මාණය කරන ලද්දේ, රාවණා විසින් බවට ද මත පළ කරන පිරිසක් ද වෙති. රාවණා ඇල්ල, රාවණා ලෙන් විහාරය ආදී රාවණා යන නාමයට සම්බන්ධ ස්ථාන රැසක් ද ශ්‍රී ලංකාවේ ඇල්ල ප්‍රදේශය ආශ්‍රිතව තවමත් පවතී. "}, {"headline": "චීනය: 'ෂාඕමී' සමාගමේ තුනට නැවිය හැකි ස්මාර්ට් ජංගම දුරකතනය", "date": "2019 ජනවාරි 24", "news": "කොටස් දෙකකින් දිග හැරීමෙන් බැබ්ලට් පරිගණයක් බවට පරිවර්තනය කර ගත හැකි ස්මාර්ට් ජංගම දුරකතනයක් Xiaomi සමාගම විසින් හඳුන්වා දෙනු ලැබ තිබේ. ෂාඕමී (Xiaomi) චීන සමාගම සිය නවතම නිෂ්පාදනය පිළිබඳව වෙයිබෝ (Weibo) සමාජ මාධ්‍ය වෙබ් අඩවියෙහි පළ කර තිබිණි. එමගින් ඔවුන් පළ කර තිබුණේ, \"දෙවරක් නැවිය හැකි\" දුරකතනයක් වෙළෙඳපොළට ඉදිරිපත් කරන අතර ඊට නමක් යෝජනා කිරීම සඳහා ජනතාවට ආරාධනා කරන බවය. සැම්සුන් සහ රෝයෝලේ යන සමාගම් මීට පෙර නැවිය හැකි දුරකතන වෙළෙඳපොළට හඳුන්වා දී තිබේ. එහෙත්, එම දුරකතන එක් ස්ථානයකින් පමණක් නැවිය හැකි ඒවා විය. \"ෂාඕමී සමාගම තුනට නැවිය හැකි දුරකතනයක් නිපදවීම බොහොම සිත් ඇදගන්නා කරුණක්,\" CCS Insight නමැති වෙළෙඳපොළ විශ්ලේෂණ ආයතනයේ උපදේශක බෙන් වුඩ් පැවසීය. වෙයිබෝහි පළ කර ඇති වීඩියෝව මිලියන 3.5 ට අධික වාරයක් නරඹා ඇති අතර, ඒ සම්බන්ධයෙන් ප්‍රතිචාර දහස් ගණනක් පළ වී තිබේ.  ටච් ස්ක්‍රීන් පහසුකම සැලසූ පළමු ජංගම දුරකතනය - එහෙත්, එහි බැටරියේ ආයු කාලය පැයක් පමණක් විය.  වර්ණ තිරයක් සහිත පළමු දුරකතනය - රතු, කොළ, නිල් සහ සුදු වර්ණ පමණක් දර්ශනය විය. ඇඟිලි තුඩුවලින් පාලනය කළ හැකි ටච් ස්ක්‍රීන් පහසුකම සහිත පළමු දරකතනය.  'මල්ටි ටච්' ක්‍රමය භාවිත කරමින් Apple සමාගම නිපදවූ ජංගම දුරකතනය.  OLED (organic light-emitting diode) තාක්ෂණය භාවිත කරමින් නිපදවූ පළමු ජංගම දුරකතනය. එමගින් තිරයේ වඩා පැහැදිලි රූප දිස්විය. අඟල් 5කට වැඩි තිරයක් සහිත පළමු දුරකතනය විය. ප්‍රමාණයෙන් විශාල තිර සහිත දුරකතනවලට ඉල්ලුමක් පවතින බව මෙම දුරකතනයෙන් පැහැදිලි විය. කවාකාර හැඩයකින් යුත් පළමු ජංගම දුරකතනය. නැවිය හැකි දුරකතන නිපදවීමට යොමු වූයේ, මෙම දුරකතනයෙන් පසුවය. දාරවලින් තොර (edgeless) පළමු දුරකතනය. ටච් ස්ක්‍රීන් පහසුකමට අමතරව එහි ඇප් දැක්වීම සඳහා තවත් අමතර කොටසක් සහිතව සැම්සුන් සමාගම නිපදවූ පළමු දුරකතනය.  4K තිරයක් සහිතව නිපදවූ ස්මාර්ට් ජංගම දුරකතනය.  කැලිෆෝනියාවේ පිහිටි රෝයෝල් සමාගම පසුගිය වසරේදී ලොව මවිත කරමින් පළමු නැවිය හැකි ජංගම දුරකතනය නිපදවීය. "}, {"headline": "ඈත අභ්‍යවකාශයෙන් විහිදුණු ගුවන් විදුලි සංඥාවක් කැනඩා දුරේක්ෂයක සටහන් වෙයි", "date": "2019 ජනවාරි 10", "news": "ඉතාමත් ඈතින් පිහිටි මන්දාකිණියකින් (galaxy) විහිදුණු අද්භූත සංඥාවක් කැනඩාවේ දුරේක්ෂයක සටහන් වී ඇතැයි තාරකා විද්‍යාඥයින් පිරිසක් අනාවරණය කර තිබේ. අදාළ ගුවන් විදුලි තරංගයේ ස්වභාවය සහ එය ඇති වූ ආකාරය මෙතෙක් හඳුනාගෙන නොමැත. ආලෝක වර්ෂ බිලියන 1.5 ක් එපිටින් පිහිටි මූලාශ්‍රයක සිට පැමිණි FRB ලෙස සැලකෙන වේගවත් ගුවන් විදුලි තරංග 13 ක් නැවත නැවතත් විහිදීම අසාමාන්‍ය සිද්ධියකි. වෙනත් දුරේක්ෂයකට මෙවැනි සිද්ධියක් මීට පෙර වාර්තා වී තිබුණු අතර එය ද එක් වරක් පමණි. \"මේ සිද්ධිය පසුපස තවත් බොහෝ විස්තර තියෙන්න පුළුවන්,\" බ්‍රිටිෂ් කොලම්බියා විශ්වවිද්‍යාලයේ තාරකා විද්‍යාඥ ඉන්ග්‍රිඩ් ස්ටෙයාර්ස් (Ingrid Stairs) පවසයි. \"මේ සිද්ධිය සම්බන්ධයෙන් ඇති වී තිබෙන ප්‍රෙහේළිකාවට විසඳුම් හොයන්න ඒ කියන්නේ, මේ සංඥා නිකුත් වුණේ කොහෙන්ද? ඒකට හේතු මොනවා ද? යන ප්‍රශ්නවලට පිළිතුරු හොයද්දී තවත් මූලාශ්‍ර හමුවිය හැකියි.\" මෙම සංඥා පිළිබඳව සටහන් වී ඇත්තේ, කැනඩාවේ බ්‍රිටිෂ් කොලම්බියාහි පිහිටි CHIME නමැති දූරේක්ෂයේය. එය මීටර් 100 ක් දිගින් යුත් අර්ධ සිලින්ඩරාකාර ඇන්ටෙනා හතරකින් සමන්විත දුරේක්ෂයකි.  එමගින් දිනපතා උතුරු අහස සම්පූර්ණයෙන් නිරීක්ෂණය කෙරේ. පසුගිය වසරේ සිට ක්‍රියාත්මක වන මෙම දුරේක්ෂයේ ගුවන් විදුලි සංඥා 13 ක් විහිදුණු බවට සටහන් වී තිබේ. මේ සම්බන්ධයෙන් කර ඇති පර්යේෂණයේ විස්තර Nature සඟරාවේ පළ කර තිබේ. \"පළමු සංඥා නිකුත් වීමට අමතරව දෙවන සංඥා නිකුත් කිරීමක් සම්බන්ධයෙනුත් අපි කරුණු හොයාගෙන තියෙනවා. ඒ සංඥා පළමු සංඥාවලට බෙහෙවින් ම සමානයි,\" කැනඩාවේ මැක්ගිල් විශ්වවිද්‍යාලයේ ශ්‍රීහර්ෂ් තෙන්ඩුල්කාර් (Shriharsh Tendulkar) පැවසීය. FRB යනු විශ්වයෙන් නිකුත් වන ගුවන් විදුලි සංඥාවල කෙටි සහ දීප්තිමත් ආලෝක කිරණ ලෙස හැඳින්වේ. මේ වන විට වේගවත් ගුවන් විදුලි සංඥා 60 ක් විද්‍යාඥයින් විසින් හඳුනාගෙන තිබේ. ඔවුන් විශ්වාස කරනුයේ, එවැනි ගුවන් විදුලි සංඥා දිනකට දහස් ගණනක් නිකුත් වනු ඇති බවය. ඊට හේතු විය හැකි නියමයන් රැසක් පවතී. අතිශය ප්‍රබල කාන්දම් බලැති ක්ෂේත්‍රයක නියුට්‍රෝන තාරකාවක් වේගයෙන් ස්පන්ධනය වීම, නියුට්‍රෝන තාරකා දෙකක් ඒකාබද්ධ වීම සහ පිටසක්වළ අභ්‍යවකාශ යානාවලින් නිකුත් වන සංඥා (මෙය ඉතා සුළු කොටසක් විශ්වාස කරන හේතුවකි) යන හේතු ඒ අතර වේ. "}, {"headline": "ආමාශයේ ගෙඩි සහ තුවාල නිරීක්ෂණය කිරීමට පිම්බෙන බෙහෙත් පෙත්තක්", "date": "2019 ජනවාරි 31", "news": "ආමාශය ආශ්‍රිත ගැටිති සහ තුවාල හඳුනා ගැනීම සඳහා සුවිශේෂී 'බෙහෙත් පෙත්තක්' නිෂ්පාදනය කළ බව ඇමෙරිකානු විද්‍යාඥයින් පිරිසක් පවසති.  ඔවුන් පවසා ඇත්තේ, ජෙලිමය ස්වභාවයක් ගන්නා කුඩා පෙත්ත පානය කිරීමෙන් පසු එය ආමාශය තුළදී 'පිංපොං' බෝලයක ප්‍රමාණයට විශාල වන බවය. මෙම සුවිශේෂී බෙහෙත් පෙත්ත නිෂ්පාදනය කළ ඇමෙරිකාවේ මැසචුසෙට්ස් තාක්ෂණික ආයතනයේ විද්‍යාඥ කණ්ඩායම පවසන්නේ, මෙම ඖෂධය මාසයක කාලයක් ආමාශය තුළ ක්‍රියාකාරීව පවතින බවය.  මෙය ඌරන් භාවිත කරමින් පරීක්ෂණයට ලක් කර ඇති අතර, මෙතෙක් මිනිසුන් සම්බන්ධයෙන් පරීක්ෂණයක් කර නොමැත. මෙම බෙහෙත් පෙත්ත සකස් කර ඇත්තේ, 'හයිඩ්‍රොජෙල්' වර්ග දෙකකිනි. එහි ඇතුළත ස්ථරය අවශෝෂක අංශුවලින් ද පිටත ස්ථරය ආරක්ෂිත පටලයකින් ද සමන්විතය. එමගින් මෙම පෙත්තෙහි ජෙලිමය ස්වභාවය දිගටම රඳා පවතින අතර ආමාශය තුළදී එය විස්තාරණය වීමට ද උපකාරී වෙයි. එම නිසා මෙම පෙත්ත ආහාර ජීර්ණ පද්ධතියේ අනෙක් කෙළවර කරා ගමන් කිරීමද නවතාලයි.   විද්‍යාඥයින් පවසන්නේ, කැල්සියම් සංයෝගයක් පානය කිරීමෙන් මෙම පෙත්ත කලින් තිබූ ප්‍රමාණයට කුඩා වන අතර, එමගින් එය ඕනෑ ම අවස්ථාවක ආමාශයෙන් ඉවත් කළ හැකි බවය. කුඩා වීමෙන් පසුව එය ශරීරයෙන් ආරක්ෂිතව ඉවතට යයි. විද්‍යාගාර පරීක්ෂණවලදී පෙනීගොස් ඇත්තේ, ආමාශයික යුෂ මිශ්‍ර ජලය ස්පර්ශ වීමෙන් එම පෙත්ත මිනිත්තු 15ක් ඇතුළත පවතින විශාලත්වයට වඩා 100 ගුණයකින් විශාල වන බවය. එපමණක් නොව, ආහාර ජීර්ණය සඳහා ස්වභාවිකව සිදුවන ආමාශයික සංකෝචනයේ දී පවා, විස්තාරණය වූ මෙම පෙත්තට හානි සිදු නොවන බව විද්‍යාඥයන්ට පෙනී ගොස් ඇත. ප්ලාස්ටික් සහ ලෝහ වර්ග යොදා ගනිමින් දැනට නිපදවා ඇති විකල්ප බෙහෙත් පෙතිවලට වඩා මෙම පෙත්ත මෘදු වන අතර සාපේක්ෂව වැඩි කාලයක් ආමාශය තුළ ක්‍රියාකාරීව පවතින බව පර්යේෂකයෝ පවසති. උෂ්ණත්වය මැන බැලිය හැකි කුඩා සංවේදකයන් මෙම බෙහෙත් පෙති තුළට ඇතුළු කොට ඌරන්ට ලබා දීමෙන් අනතුරුව දින 30ක කාලයක් දක්වා එම සතුන්ගේ එදිනෙදා ක්‍රියාකාරකම් නිරීක්ෂණය කිරීමට ඔවුන්ට හැකිවී තිබේ.  ඌරන් ගේ ආමාශය සහ බඩවැල් හි ක්‍රියාකාරිත්වය මිනිසුන්ගේ ආහාර ජීර්ණ පද්ධතියට බෙහෙවින් සමාන වේ. \"අපේ සිහිනය වෙලා තියෙන්නේ, ආමාශය තුළ මාසයක් වගේ දිගු කාලයක් රැඳී ඉඳිමින් රෝගීන්ගේ සෞඛ්‍යය පරීක්ෂා කළ හැකි ස්මාර්ට් බෙහෙත් පෙත්තක් නිපදවීමයි.\" මැසචුසෙට්ස් තාක්ෂණික ආයතනයේ සහය මහාචාර්ය ෂුආන්හේ සාඕ පැවසීය. විවිධ වර්ගයේ සංවේදක (sensors) අන්තර්ගත කොට මෙම බෙහෙත් පෙත්ත ආමාශගත කළ හැකි බවට විද්‍යාඥයෝ කල්පනා කරති. එම සංවේදක මගින් බැක්ටීරියා හෝ වෛරස් හඳුනා ගැනීමට හැකිවනු ඇත. ආමාශය තුළ ගෙඩි හෝ තුවාල වේනම් එහි වර්ධනය දීර්ඝ කාලීනව නිරීක්ෂණය කිරීම සඳහා ක්ෂුද්‍ර කැමරා ශරීරගත කිරීමට මෙම බෙහෙත් පෙත්ත යොදා ගත හැකි බව පර්යේෂණ කණ්ඩායම පැවසීය.  "}, {"headline": "ස්පොටඩ් හෑන්ඩ්ෆිෂ්: වඳ වෙමින් පවතින අත් සහිත ඇවිදින මාළුවා සංරක්ෂණයට පියවර", "date": "2019 පෙබරවාරි 4", "news": "ඔස්ට්‍රේලියාවේ ටස්මේනියාහි ඉතා කුඩා මුහුදු සීමාවක පමණක් දැකිය හැකි දුර්ලභ මත්ස්‍ය විශේෂයක් වන \"ඇවිදින මාළුවා\" හෙවත් ස්පොටඩ් හෑන්ඩ්ෆිෂ් (Spotted handfish) මත්ස්‍යයින් සංරක්ෂණය කිරීමේ මෙහෙයුමක් ආරම්භ කර තිබේ. එම මත්ස්‍ය විශේෂය සාමාන්‍ය මාළුන්ට වඩා වෙනස් වන්නේ, පිහිනීමට වඩා මුහුදු පතුලේ ඇවිද යාමට ද ඔවුන් කැමැත්තක් දක්වන හෙයිනි. ඇවිදීමටත් වඩා ඔවුන් කැමැත්තක් දක්වන්නේ, මුහුදු පතුලේ හිඳගෙන සිටීමටය. මෙම මත්ස්‍යයින් හොඳින් වැඩුණු පසු සෙන්ටිමීටර් 12ක් පමණ දිගින් යුක්තය. \"කුකුළා පක්ෂියෙක් වුණාට එයාට පියාඹන්න පුළුවන් ටික දුරයිනේ. ඒ වගේ ම තමයි හෑන්ඩ්ෆිෂ්. එයා මාළුවෙක් වුණාට පීනන්නෙ ටිකයි\" ජ්‍යෙෂ්ඨ පර්යේෂණ විද්‍යාඥ ආචාර්ය ටිම් ලින්ච් පවසයි. ස්පොටඩ් හෑන්ඩ්ෆිෂ් නමැති මෙම සුවිශේෂී මතස්‍යයාගේ නිජ බිම ටස්මේනියාව වන අතර, ඔවුන් හමු වී ඇත්තේ, ටස්මේනියානු මුහුදේ ස්ථාන 9කින් පමණි. කලකට ඉහත මෙම මතස්‍ය විශේෂය සුලභව පැවතිය ද, 80 දශකය අග භාගය සහ 90 දශකයේ මුල් භාගය අතර කාල සීමාවේ ඔවුන් වාසය කළ පරිසර පද්ධතිවලට සිදුවූ බලපෑම් හේතුවෙන් එම මතස්‍යගහනය අවම වූ බව පර්යේෂකයෝ පවසති. ඒ අනුව, ඔවුන් සංරක්ෂණ කිරීමේ කටයුතු ආරම්භ කළ බව ජ්‍යෙෂ්ඨ පර්යේෂණ විද්‍යාඥ ආචාර්ය ටිම් ලින්ච් බීබීසී පුවත් සේවයට පැවසීය. \"මේ මාළුන් ආරක්ෂා කර ගැනීමේ එක් උත්සහයක් වශයෙන් අපි ඔවුන් කිහිප දෙනෙක් අල්ලාගෙන ඇවිත් පැටව් බෝ කරන්න තීරණය කළා. අපි ස්ථාන නවයකට ගිහින් වැඩිහිටි මාළු කිහිප දෙනෙක් රැගෙන ආවා. අපිව පුදුම කරමින් ඔවුන් බිත්තර දැම්මා. ඒ බිත්තරවලින් පැටව් 70 දෙනෙක් බිහි වුණා.\" ඔවුන්ට ගැලපෙන ජලය මත වැඩෙන්නට ඉඩ හැර පසුව මුහුදු ජලයට මුදා හැරීම සිදු කෙරිණි. \"මේ කුඩා මාළු පැටව් මුහුදු පතුලට හුරු වෙලා ඉන්නව දකිනකොට ලොකු සතුටක් දැනෙනවා.\" ටිම් ලින්ච් පැවසීය. මෙම ක්‍රමය මගින් ස්පොටඩ් හෑන්ඩ්ෆිස් නමැති දුර්ලභ මතස්‍ය විශේෂය වඳ වී යාම පාලනය කර ගත හැකි වනු ඇතැයි ඔවුන්ගේ අදහසයි. "}, {"headline": "පුරුෂයන් වෙනුවෙන් නිමවෙන උපත් පාලන පෙති සහ එන්නත්", "date": "2019 අප්‍රේල් 1", "news": "පුරුෂයන් වෙනුවෙන් සැකසුණු උපත් පාලන ඖෂධ පරිභෝජනයට සුදුසු මට්ටමක පවතී ද යන්න පිළිබඳ පැවැත්වූ ආරම්භක පරීක්ෂණ සාර්ථක වී ඇතැයි විශේෂඥයෝ පවසති.    පසුගියදා පැවැත්වූ ලෝක ප්‍රසිද්ධ වෛද්‍ය සම්මේලනයක දී මෙම කරුණු ඉදිරිපත් විය.  දිනකට එක් වරක් පමණක් පරිභෝජනය කළ යුතු මෙම පෙති වර්ගයට ශුක්‍රාණු නිපදවීම නතර කළ හැකි හෝමෝනයක් අඩංගු කර තිබේ. කොන්ඩම් භාවිතය සහ වාසෙක්තමි ශල්‍යකර්මය වැනි පුරුෂයන් වෙනුවෙන් ඇති උපත් පාලන ක්‍රම දෙකට අමතරව මෙම පෙති භාවිතය හඳුන්වා දෙනු ඇත.     නමුත් මෙය වෙළෙඳපොළට නිකුත් කිරීමට තවත් වසර දහයක පමණ කාලයක් ගත වෙනු ඇතැයි වෛද්‍ය සම්මේලනයේ දී ප්‍රකාශ විය.    ශ්‍රී ලාංකික සමාජය තුළ ලිංගික අධ්‍යාපනය සහ උපත් පාලනය සම්බන්ධයෙන් විවෘතව අදහස් පළ කිරීමට බොහෝ දෙනෙකු මැලිකමක් දක්වති.   මේ හේතුවෙන්, නව උපත් පාලන පෙති ගැන බීබීසී සිංහල සේවය සමග අදහස් දැක්වූ තිදෙනා සිය අනන්‍යතාව හෙළි කිරීමට අකමැත්ත පළ කළහ. \"පුරුෂයන්ට උපත් පාලන පෙති නිපදවීම ගැන මම ඇත්තටම සතුටු වෙනවා. ඒකට හේතුව මේ වනතෙක් උපත් පාලන පෙති අරගෙන එයින් ඇතිවන හැම අතුරු ප්‍රතිඵලයක්ම විඳ ගත්තේ ගැහැණු අපි විතරයි. දැන් පුරුෂයන්ටත් අපට දැනෙන වේදනාවන් සහ සමහර වෙලාවට එන බිය දැනෙන්න ගන්නවා. දෙදෙනෙක් එක් වන විට තිබෙන ගොඩක් වගකීම් ගැහැණියකගේ කර මත පැටවෙන එක මෙයින් යම් දුරකට අඩුවෙනවා,\" ශ්‍රී ලාංකික ව්‍යාපාරික කාන්තාවක් පැවසීය.      කාන්තා උපත් පාලන පෙති හඳුන්වා දී වසර ගණනාවක් ගෙවී ගොස් තිබේ. නමුත් පුරුෂයන් වෙනුවෙන් එවැනි පෙති වර්ගයක් හඳුන්වාදීම මෙතරම් අපහසු වූයේ ඇයි? පුරුෂයන් සඳහා උපත් පාලන පෙති හඳුන්වාදීම පිළිබඳ සමාජය සහ ව්‍යාපාරික ලෝකය තුළ කැමැත්තක් නොතිබීම මෙයට හේතුව බව සමහරු පවසති. නමුත් අදහස් විමසීමේ සමීක්ෂණයක දී පුරුෂයන් වැඩි දෙනෙක් පැවසුවේ මෙවැනි පෙති වෙළෙඳපොළේ තිබෙන්නේ නම් තමන් භාවිත කරන බවය.      පුරුෂයන් මෙම පෙති නිසියාකාරව භාවිත කරනු ඇත්දැයි කාන්තාවන් තුළ පවතින සැකය තවත් ගැටලුවක් ලෙස හඳුනාගෙන තිබේ. 2011 වසරේදී එක්සත් රාජධානියේ සිදුකළ සමීක්ෂණයකට සහභාගී කරගත් කාන්තාවන් 134 දෙනා අතුරෙන් 70 දෙනෙකු පැවසුවේ සිය සහකරු උපත් පාලන පෙති නිසි පිළිවෙළට ලබා ගැනීම අතපසු කර ගනු ඇති බවය.     කෙසේ නමුත්, මෙම උපත් පාලන පෙති භාවිත කිරීමේ දී එහි අතුරු ප්‍රතිඵල ලෙස ලිංගික ශක්තිය අඩු නොවන සහ අප්‍රාණික බව ඇති නොවන ආකාරයෙන් එය නිර්මාණය කිරීම මෙහි විද්‍යාත්මක අභියෝගය විය.   \"මේ වගේ උපත් පාලන පෙත්තක් පිරිමි අපිටත් හඳුන්වා දීම ගැන සතුටක් වගේම පොඩි බයකුත් තියෙනවා. විශේෂයෙන්ම මෙයින් ඇතිවන අතුරු ප්‍රතිඵල ගැන. ඒ බය දැනෙන්නේ පිරිමින්ට මේ ගැන අත්දැකීම් නැති නිසා වෙන්න පුළුවන්,\" යැයි කොළඹ පිහිටි පෞද්ගලික සමාගමක රැකියාවේ නියුතු පුරුෂයෙකු බීබීසී සිංහල සේවයට සිය අදහස් දක්වමින් පැවසීය.     සරුභාවයෙන් යුතු පුරුෂයෙකුගේ වෘෂණ කෝෂවල හෝමෝන ක්‍රියාකාරීත්වය හේතුවෙන් ශුක්‍රාණු නිපදවීම නිරන්තරයෙන් සිදුවේ.      මෙම ක්‍රියාවලිය තාවකාලිකව නතර කිරීමට උත්සහ කිරීමේ දී බොහෝ අතුරු ප්‍රතිඵල ඇති වේ දැයි මෙහි ඇති ප්‍රධානතම ගැටලුවයි.    නමුත් ඇමරිකාවේ ලොස්ඇන්ජලීස් නුවර පිහිටි BioMed ආයතනය සහ වොෂින්ටන් විශ්වවිද්‍යාලය මේ පිළිබඳ දැනටමත් පරීක්ෂණ පවත්වා ඇති අතර, නුදුරේදීම සිය අරමුණ  සාක්ෂාත් කරගනු ඇතැයි පරීක්ෂකයෝ පවසති.  2019 වසරේ දී පැවති ලෝක වෛද්‍ය සම්මේලනයක දී එළිදැක්වූ දත්ත අනුව, පුරුෂයන් හතළිහක් යොදාගෙන සිදු කරන ලද \"ප්‍රථම වටයේ\" පරීක්ෂණ යම් දුරකට සාර්ථක වී තිබේ.   දින 28ක් පුරා පැවති පරීක්ෂණය: •පුරුෂයන් දස දෙනෙකුට උපත් පාලන පෙති ලෙස පෙනෙන අනුව්‍යාජ පෙති ලබා දී තිබේ. •අනෙක් පුද්ගලයන් තිස්දෙනාට පරීක්ෂණ මට්ටමේ පවතින උපත් පාලන පෙති ලබා දී තිබේ. ව්‍යාජ පෙති ලබා ගත් පුද්ගලයන්ට වඩා නිවැරදි උපත් පාලන පෙති ලබාගත් පුද්ගලයන් තුළ ශුක්‍රාණු නිපදවීමට අවශ්‍ය හෝමෝන ඇතිවීම විශාල වශයෙන් පහත වැටී ඇති බව නිරීක්ෂණය වී තිබේ. මෙම පෙති භාවිතය නතර කළ පසු හෝමෝන ක්‍රියාකාරිත්වය නැවත සාමාන්‍ය තත්වයට පත් වේ. මෙම පෙතිවලින් ඇතිවිය හැකි අතුරු ප්‍රතිඵල ඉතා අවම මට්ටමක පවතී.    පරීක්ෂණයට සහභාගී වූ පිරිසෙන් පස්දෙනෙකු සිය ලිංගික ශක්තිය ඉතා සුළු වශයෙන් අඩු වී ඇතැයි පැවසූ අතර, තවත් දෙදෙනෙකුට ලිඟුවේ සුළු අප්‍රාණික බවක් දැනුණ බව පවසා තිබේ.  නමුත් කිසිදු පුද්ගලයෙකුගේ සමස්ත ලිංගික ක්‍රියාවලියට මෙමගින් බලපෑමක් එල්ල වී නොමැත. එමෙන්ම, පෙතිවල අතුරු ප්‍රතිඵල නිසා කිසිදු පුද්ගලයෙක් එය භාවිත කිරීම අතහැර නොමැති අතර, සියල්ලෝම පරීක්ෂණයෙන් ආරක්ෂිත ලෙස සමත් වූහ.      මෙම නව සොයා ගැනීම ගැන දැඩි උනන්දුවක් ඇතත් ඒ පිළිබඳ පරීක්ෂාකාරී වන බව පරීක්ෂණ කණ්ඩායම මෙහෙයවන මහාචාර්ය ක්‍රිස්ටිනා වැන්ග් සහ කණ්ඩායම පවසයි.      \"අපේ ප්‍රතිඵලවලින් පෙනී යන්නේ හෝමෝන ක්‍රියාකාරකම් දෙකක් එකට සිදු කරන මේ පෙත්තෙන් ලිංගික ප්‍රාණවත් බව පවතින අතරම ශුක්‍රාණු නිපදවීම අඩු කරන බවයි,\" ඇය පැවසීය.    නමුත් මෙම පෙතිවලින් උපත් පාලනය නිසියාකාරව සිදු වන්නේ ද යන්න නිශ්චිතව දැනගැනීම සඳහා වඩා වැඩි පිරිසක් සහභාගී කරගනිමින් දීර්ඝකාලීන පරීක්ෂණ පැවැත්විය යුතුය.   සමාජ ක්‍රියාකාරිනියක් වන තවත් ශ්‍රී ලාංකික කාන්තාවක් බීබීසී සිංහල සේවය සමග අදහස් දක්වමින් පැවසුවේ \"මෙය ඉතා හොඳ සොයාගැනීමක්. විශේෂයෙන්ම මේ උපත් පාලන ක්‍රමය නිසා පවුල් සෞඛ්‍ය ගැන බර, කාන්තා සහ පුරුෂයන් අතර සම සේ බෙදී යනවා\" යනුවෙනි. \"හැබැයි මේ වගේ දෙයක් ශ්‍රී ලංකාව වැනි ලිංගික අධ්‍යාපනය සඟවන රටකට හඳුන්වා දීම ඉතා අමාරු වෙන්න පුළුවන්. ඒ වගේම පිරිමින්ට මෙය පාවිච්චි කරන විදිය කියා දෙන එක සහ ඔවුන් එය කොයිතරම් දුරට අනුගමනය කරයිද යන්න ගැන සැකයක් තියෙනවා\" යැයි ඇය තවදුරටත් පැවසීය.   මහාචාර්ය ක්‍රිස්ටිනා වැන්ග් ඇතුළු කණ්ඩායම පරීක්ෂණ පවත්වන්නේ මෙම උපත් පාලන ක්‍රමය ගැන පමණක් නොවේ. මෙම කණ්ඩායම විසින් ශරීරයේ ආලේප කළ හැකි ජෙල් වර්ගයක් නිපදවා ඇති අතර, විවිධ රටවල දිවි ගෙවන පුද්ගලයන් මෙම පරීක්ෂණය සඳහා සහභාගී කරගෙන ඇත.     අදාළ පුද්ගලයන් මෙම ජෙල් වර්ගය දිනපතා සිය ශරීරයේ පිටුපස ප්‍රදේශයේ සහ උරහිස්වල අලේප කළ යුතු වන අතර එය සම තුළට අවශෝෂණය වෙනු ඇත.   මෙම ජෙල් වර්ගයේ අඩංගු ප්‍රොජෙස්ටරෝන් හෝමෝනයේ ක්‍රියාකාරිත්වය නිසා වෘෂණ කෝෂ තුළ ස්වාභාවිකව නිපදවෙන ටෙස්ටොස්ටෙරෝන් සම්පූර්ණයෙන් නතර කෙරෙන අතර එයින් ශුක්‍රාණු නිපදවීම අවම හෝ නැති වී යන මට්ටමකට ළඟා වේ.  මේ අතර, ජෙල්වල අඩංගු ටෙස්ටොස්ටෙරෝන් මගින් ලිංගික ප්‍රාණවත් බව ඇතුළු ශරීරයේ වෙනත් ක්‍රියාවන් ආරක්ෂා කරනු ලබයි.  දීර්ඝකාලීන උපත් පාලන ක්‍රමයක් ලෙස මසකට වරක් ලබාගත හැකි එන්නතක් පිළිබඳ තවත් විද්‍යාඥයෝ පිරිසක් පරීක්ෂණ පවත්වති.   නමුත් පරීක්ෂණ සඳහා ස්වේච්ඡාවෙන් සහභාගී වූ සමහර පුද්ගලයන් තුළ එන්නතේ අතුරු ප්‍රතිඵලයක් ලෙස මනෝභාවයන්ගේ වෙනසක් හෝ මානසික අවපීඩන තත්වයක් නිරීක්ෂණය විය.  මේ හේතුවෙන් මූලික පරීක්ෂණ සඳහා පුද්ගලයන් යොදා ගැනීම නතර කිරීමට පරීක්ෂකයන් තීරණය කළහ.      කෙසේවෙතත්, හෝමෝන ලබා ගැනීමට අකමැති පුරුෂයන්ට වාසෙක්තමි ශල්‍යකර්මය මගින් ශිශ්නය හරහා ශුක්‍රාණු පිටවීම නතර කළ හැකිය.   වාසල්ජෙල් (Vasalgel) ක්‍රමය මගින් වෘෂණ කෝෂවලින් ශිශ්නයට ශුක්‍රාණු රැගෙන යන නාලවලට ද්‍රවයක් එන්නත් කරනු ලබයි. මෙය දීර්ඝ කාලීන උපත් පාලන ක්‍රමයක් වන අතර, හෝමෝන ලබා ගැනීමට අවශ්‍ය නැත.    නමුත් මේ දක්වා මෙම එන්නත පරීක්ෂාවට යොදාගෙන ඇත්තේ සතුන් පමණය.  කෙසේ නමුත්, පුද්ගලයන් සහභාගී කරගෙන පරීක්ෂණ පැවැත්වීම සඳහා අවශ්‍ය ප්‍රතිපාදන මේ වන විට ලැබී ඇති බව පරීක්ෂකයෝ පවසති.  ලොව පුරා කාන්තාවන් සහ පුරුෂයන් තුළ මෙම නවතම සොයාගැනීම් පිළිබඳ දැඩි උනන්දුවක් පැවතුන ද පුරුෂ උපත් පාලනය ගැන ඖෂධ සමාගම් මන්දගාමී පිළිවෙතක් අනුගමනය කරන බව  එඩින්බරා විශ්වවිද්‍යාලයේ මාහාචාර්ය රිචර්ඩ් ඇන්ඩර්සන් පැවසීය.  \"මම හිතන්නේ ඖෂධ සමාගම් මෙම වෙළෙඳපොළ ගැන තවම සෑහීමකට පත් වෙලා නැහැ.\" \"මෙය ඇත්තෙන්ම ඉතා දීර්ඝ කතාවක්. මෙම ක්‍රියාවලියේ භාගයකට අවශ්‍ය මුදල් ආයෝජන නැහැ\" යැයි ඔහු තවදුරටත් පැවසුවේය.  මෙම පරීක්ෂණ ඉදිරියට ගෙන යෑම සඳහා අවශ්‍ය ප්‍රතිපාදන ලබා දීමට ඖෂධ සමාගම් වැඩි වශයෙන් ඉදිරිපත් නොවන නිසා පුණ්‍යායතන සහ විශ්වවිද්‍යාලවල සහය ලබා ගැනීමට සිදුව ඇති අතර, එය ඉතා කල්ගතවෙන ක්‍රියාවලියක් බවට පත්ව ඇතැයි මහාචාර්යවරයා පැවසීය.   \"පුරුෂයන් වෙනුවෙන් නිර්මාණය වන උපත් පාලන පෙති සහ එන්නත්වලට ඇත්තේ හොඳ සහ නරක අතර ගෙවුණු අතීතයක්. මේ වෙනතෙක් මේ දේවල් වැඩි වශයෙන් සාර්ථක වෙලා නැහැ, නමුත් අලුත් දේවල් ගැන පරීක්ෂණ පවත්වන එක හොඳයි\" යැයි එක්සත් රාජධානියේ ෂෙෆීල්ඩ් විශ්වවිද්‍යාලයේ මහාචාර්ය ඇලන් පේසි සඳහන් කළේය.  \"නමුත් වැදගත් දේ තමයි මෙම පරීක්ෂණ සාර්ථක වුනොත් අදාල බෙහෙත් වෙළෙඳපොළට ගේන්න කැමති ප්‍රමාණවත් ඖෂධ සමාගම් ඉන්නවා ද කියන එක.\" \"අවාසනාවට පුරුෂ උපත් පාලන පෙති වෙළෙඳපොළට ගෙන ඒමට උනන්දු වන ඖෂධ සමාගම් ඇත්තේ ඉතා සුළු ප්‍රමාණයක් පමණයි. මෙයට හේතුව මට තේරුම් ගන්න අමාරුයි, හැබැයි ඒ අය විද්‍යාවට වඩා ව්‍යාපාරවලට ඉඩ දෙන නිසා මෙම තත්වය ඇති වී තිබෙන බව මම හිතනවා,\" මහාචාර්යවරයා තවදුරටත් පැවසුවේය.   "}, {"headline": "රාවණා 1: \"ශ්‍රී ලංකාවේ පළමු චන්ද්‍රිකාව\" ජපාන අභ්‍යවකාශ ගවේෂණ ඒජන්සිය වෙත", "date": "2019 පෙබරවාරි 19", "news": "ශ්‍රී ලාංකිකයින් දෙදෙනෙකු විසින් නිර්මාණය කරනු ලැබ \"ශ්‍රී ලංකාව වෙනුවෙන් පළමු වරට\" කක්ෂගත කිරීමට නියමිත චන්ද්‍රිකාව සඳුදා (පෙබරවාරි 18) ජපාන අභ්‍යවකාශ ගවේෂණ ඒජන්සිය (Japanese Aerospace Exploration Agency - JAXA) වෙත භාර දුන්නේය. එම චන්ද්‍රිකාව නිර්මාණය කිරීම සඳහා දායක වූ විද්‍යුත් යාන්ත්‍රික ඉන්ජිනේරු දුලානි චාමිකා විතානගේ බීබීසී සිංහල සේවයට පැවසුවේ, මෙම චන්ද්‍රිකාව ලබන අප්‍රේල් මාසයේදී ජපාන ජාත්‍යන්තර අභ්‍යවකාශ මධ්‍යස්ථානය මගින් කක්ෂගත කරනු ලැබීමට නියමිත බවය. මෙම චන්ද්‍රිකාව මාධ්‍ය වෙත හඳුන්වා දීම පසුගිය සිකුරාදා (පෙබරවාරි 15) සිදුකෙරුණු අතර, ඒ සම්බන්ධයෙන් සම්මන්ත්‍රණයක් ද ක්‍යුෂු තාක්ෂණ ආයතනයේදී (Kyushu Institute of Technology) පැවැත්විණි. BIRDS-3 Press Conference at Kyushu Institute of Technology Facebook හි BIRDS 3 Satellite Project කළ  වෙනි පළකිරීමේ අවසානය රාවණා 1 (RAAVANA-1) යනු ඝනක චන්ද්‍රිකාවකි (cube satellite). ඝනක චන්ද්‍රිකාවක් යනු විශාල ප්‍රමාණයේ චන්ද්‍රිකාවක් (Classical Satellite) නොවන අතර ප්‍රමාණයෙන් කුඩා චන්ද්‍රිකාවකි. මෙවැනි චන්ද්‍රිකා නිර්මාණය කිරීමට මෙන් ම කක්ෂගත කිරීමට ද වැය වන මුදල සාපේක්ෂව ඉතා අඩු මට්ටමක පවතී. ඝන සෙන්ටි මීටර් 1000ක විශාලත්වයෙන් යුතු චන්ද්‍රිකාවේ බර කිලෝග්‍රෑම් 1.05ක් බව විද්‍යුත් යාන්ත්‍රික ඉන්ජිනේරු දුලානි චාමිකා විතානගේ සඳහන් කළාය. ජපාන ජාත්‍යන්තර අභ්‍යවකාශ මධ්‍යස්ථානයේ සිට කිලෝමීටර් 400ක් පමණ දුරින් රාවණා 1 කක්ෂගත කිරීමට නියමිතය. එහි අවම ආයු කාලය අවුරුදු එක හමාරක් වන අතර අවුරුදු 5ක් දක්වා පැවතිය හැකි බවට විශ්වාස කෙරේ. රාවණා 1 චන්ද්‍රිකාව කක්ෂගත කිරීමෙන් අපේක්ෂා කරන මෙහෙයුම් 5ක් ඇත. මෙම සුවිශේෂී චන්ද්‍රිකාව නම් කර ඇත්තේ, 'රාවණා 1' යනුවෙනි. ඊට රාවණා යන නම තබා ඇත්තේ, කටුබැද්ද ආතර් සී ක්ලාක් මධ්‍යස්ථානයේ හිටපු අධ්‍යක්ෂ ජනරාල් සනත් පනාවැන්නගේ යෝජනාවක් අනුවය. \"රාවණාගේ ගුවන් තාක්ෂණය පිළිබඳව ලෝකයට කියා පෑමේ අරමුණින් තමයි අපේ චන්ද්‍රිකාවට රාවණා 1 කියලා නම දැම්මේ,\" අභ්‍යවකාශ ඉන්ජිනේරු දුලානි චාමිකා විතානගේ බීබීසී සිංහල සේවයට පැවසීය. දුලානි චාමිකා විතානගේ සහ තරිඳු දයාරත්න, ශ්‍රී ලංකාවේ ආතර් සී ක්ලාක් මධ්‍යස්ථානයේ අධීක්ෂණය යටතේ නිර්මාණය කරන ලද මෙම චන්ද්‍රිකාවේ නිර්මාණකරුවන්ය.  ඔවුන් දෙදෙනා මේ වන විට ජපානයේ පශ්චාත් උපාධියක් ද හදාරමින් සිටිති. තායිලන්තයට ගොස් විද්‍යුත් යාන්ත්‍රික ඉන්ජිනේරු තාක්ෂණය හදාරා ඇති දුලානි චාමිකා විතානගේ, පසුව ආතර් සී ක්ලාක් මධ්‍යස්ථානයේ සේවයට එක් වී තිබේ. මේ අතර, පේරාදෙණිය විශ්වවිද්‍යාලයෙන් විදුලි සහ විද්‍යුත් ඉන්ජිනේරු උපාධිය හදාරා ඇති තරිඳු දයාරත්න, ආතර් සී ක්ලාක් මධ්‍යස්ථානයේ පර්යේෂණ ඉන්ජිනේරුවරයෙකු ලෙස සේවය ආරම්භ කර ඇත. "}, {"headline": "වඳ වූ බවට සැක කළ ලොව විශාලතම මී මැස්සා පණ පිටින් සොයා ගැනේ", "date": "2019 පෙබරවාරි 22", "news": "වඳ වී ගොස් ඇතැයි විශ්වාස කළ ලොව විශාලතම මී මැස්සා දශක ගණනාවකට පසු යළි සොයා ගැනීමට හැකි වී තිබේ. වැඩුණු පුද්ගලයෙකුගේ මහපටැඟිල්ලක් තරම් විශාලත්වයෙන් යුත් යෝධ මී මැස්සා හමු වී ඇත්තේ, වැඩි වශයෙන් ගවේෂණයට ලක් නොවූ ඉන්දුනීසියානු දූපතකිනි. දින කිහිපයක් පුරා පැවති ගවේෂණ කටයුතුවලින් අනතුරුව වනජීවී විශේෂඥයින් පිරිසක් විසින් සජීවී තනි මී මැස්සෙකු සොයා ගනු ලැබිණි.  ගැහැණු සතෙකු වන මී මැස්සාගේ ඡායාරූප ගැනීමට මෙන් ම දර්ශන ලබා ගැනීමට ද ඔවුන්ට හැකි වී ඇත. අදාළ මී මැසි වර්ගය වොලස්ගේ යෝධ මී මැස්සා ලෙස හඳුන්වනු ලබයි. බ්‍රිතාන්‍ය පාරිසරික විද්‍යාඥයෙකු සහ ගවේෂකයෙකු වූ ඇල්ෆ්‍රඩ් රසල් වොලස් (Alfred Russel Wallace) විසින් 1858 වසරේදී එම මී මාසි වර්ගය හඳුන්වා දීම හේතුවෙන් එලෙස නම් කර තිබේ. 1981 වසරේදී එම වර්ගයේ මී මැස්සන් ප්‍රභේද කිහිපයක් සොයා ගැනුණ ද ඉන්පසු එම කෘමීන් දක්නට ලැබුණේ නැත. පසුගිය ජනවාරි මාසයේදී ගවේෂක කණ්ඩායමක් මීට වසර සිය ගණනකට පෙර වොලස් ගිය මග ඔස්සේ ඉන්දුනීසියාව හරහා ගවේෂණ චාරිකාවක නිරත වී ඇත්තේ, යෝධ මී මැස්සන් සොයා ඡායාරූප ගැනීමේ අරමුණිනි. \"වඳ වී ගොස් ඇති බවට විශ්වාස කර සිටි මේ 'පියාඹන දැවැන්තයා' අප ඉදිරිපිට දකින්න ලැබුණු මොහොතේ අපි පුදුම වුණා,\" මෙම සුවිශේෂී කෘමියා පළමු වරට ඡායාරූපයට සහ දර්ශනයට හසු කර ගත් පාරිසරික ඡායාරූප ශිල්පී ක්ලේ බෝල්ට් පැවසීය. \"මේ විශාල සහ ලස්සන කෘමියා දකින්න ලැබීමත්, මගේ හිස අසලින් පියාඹා යන ශබ්දය ඇසීමත් මට අදහා ගත නොහැකි වුණා.\" ඉන්දුනීසියාවට අයත් උතුරු මොලියුකාස් (North Moluccas) නමැති දූපතේදී සිදුවූ මෙම සොයා ගැනීම නිසා ලොව දුර්ලභ ම කෘමි විශේෂයක් වන යෝධ මී මැස්සන් එම කලාපය ආශ්‍රිත වනාන්තරවල තවදුරටත් වාසය කරන බවට බලාපොරොත්තු ඇති වී තිබේ. ගවේෂණයට එක්ව සිටි ප්‍රින්ස්ටන් විශ්වවිද්‍යාලයේ කීට විද්‍යාඥ සහ මී මැස්සන් පිළිබඳ විශේෂඥ එලි වයිමන් පැවසුවේ, මෙම සොයා ගැනීම හරහා මී මැස්සන්ගේ ජීවන ඉතිහාසය හැදෑරීමටත්, යෝධ මී මැස්සන් වඳ වීම පාලනය කිරීමටත් අවස්ථාවක් හිමි වී ඇති බවය. වඳ වී ගිය ප්‍රභේදයන් සොයා ක්‍රියාත්මක කෙරෙන ලෝක ව්‍යාප්ත වැඩසටහනට සාපේක්ෂව ගෝලීය වනජීවී සම්මේලනය (Global Wildlife Conservation) මෙම ගවේෂණයට සහය දී තිබේ. "}, {"headline": "රාවණා 1: සාර්ථකත්වය ගැන නිර්මාණකරුවෝ අදහස් දක්වති", "date": "2019 අප්‍රේල් 18", "news": "ශ්‍රී ලාංකිකයින් දෙදෙනෙකු විසින් නිර්මාණය කරන ලද 'රාවණා 1' චන්ද්‍රිකාව රැගත් සිග්නස් රොකට්ටුව ශ්‍රී ලංකා වේලාවෙන් බ්‍රහස්පතින්දා (18) අලුයම 2.16ට ජාත්‍යන්තර අභ්‍යවකාශ මධ්‍යස්ථානය කරා සාර්ථකව ගමන් ඇරඹීය. The Cygnus space freighter from Northrop Grumman Corporation lifted off aboard an Antares rocket today at 4:46 p.m. EDT on a 1-1/2 daylong voyage to the station. https://blogs.nasa.gov/northropgrumman/ Facebook හි International Space Station කළ  වෙනි පළකිරීමේ අවසානය එය දින එක හමාරකින් පසු ජාත්‍යන්තර අභ්‍යවකාශ මධ්‍යස්ථානයට ළඟා වීමට නියමිත අතර, චන්ද්‍රිකාවේ සම නිර්මාණකරුවෙකු වන ආතර් සී ක්ලාක් මධ්‍යස්ථානයේ පර්යේෂණ ඉන්ජිනේරු තරිඳු දයාරත්න බීබීසී සිංහල සේවයට පැවසුවේ, එය සිකුරාදා පස්වරු 6.30 වන විට ජාත්‍යන්තර අභ්‍යවකාශ මධ්‍යස්ථානය සමග සම්බන්ධ වීමට නියමිත බවය. රාවණා 1 චන්ද්‍රිකාව ලබන ජූනි මාසයේ මැද භාගයේදී කක්ෂගත කිරීමට මූලිකව සැලසුම් කර ඇතැයි ද තරිඳු දයාරත්න පැවසීය. \"පොඩි කාලේ ඉඳලා අභ්‍යවකාශය ගැන ගොඩක් ආසාවෙන් ඉගෙන ගත්තත්, මම කවදාවත් හිතුවේ නෑ අපි ම හදපු චන්ද්‍රිකාවක් යවන්න පුළුවන් වෙයි කියලා. මුලින් ටිකක් චකිතයකින් හිටියේ රොකට් එක යනකම්. ඒත් ඒක සාර්ථකව පිටත් වුණා ම ලොකු සතුටක් ඇති වුණා,\" තරිඳු දයාරත්න බීබීසී සිංහල සේවයට පැවසීය. \"මේක ගැන මුළු ශ්‍රී ලංකාව ම සුබ පතනවා. විශේෂයෙන් ම කෑගල්ලේ තියෙන අපේ ගෙදරට ගමේ ම අය එකතු වෙලා ගොඩක් ආඩම්බරයෙන් ඒ ගැන කතා කරනවා කියලා අම්මලා කිව්වා. මට ලොකු සතුටක් දැනෙනවා මේ ගැන.\" මේ අතර, මෙම චන්ද්‍රිකාව නිර්මාණය කිරීම සඳහා දායක වූ විද්‍යුත් යාන්ත්‍රික ඉන්ජිනේරු දුලානි චාමිකා විතානගේ බීබීසී සිංහල සේවයට පැවසුවේ, රොකට්ටුව සාර්ථකව පිටත් වන තුරු තමන් දැඩි චකිතයකින් පසුවූ බවය. \"රොකට් එක සාර්ථකව ගියාට පස්සේ ලොකු සතුටක් දැනුණා. මේක මගේ සිහිනයක් සැබෑ වීමක්. මගේ එක ම අරමුණ අභ්‍යවකාශය ගැන තවදුරටත් ඉගෙන ගෙන ඒ සම්බන්ධ කටයුතුවලට දායක වෙන එකයි,\" දුලානි චාමිකා විතානගේ ප්‍රකාශ කළාය. මෙම චන්ද්‍රිකාව නිර්මාණය කිරීමේ ව්‍යාපෘතිය සම්බන්ධයෙන් රජයේ වැඩි අවධානයක් යොමු වීම වැදගත් බව තරිඳු දයාරත්න සඳහන් කළේය. \"බර්ඩ්ස් 3 ව්‍යාපෘතිය යටතේ නිර්මාණය කරපු සෑම රටක ම චන්ද්‍රිකා කක්ෂගත කිරීම සමරන්න ලබන ජූනි මාසයේදී විතර ජපාන අභ්‍යවකාශ ඒජන්සියේ උත්සවයක් තියෙනවා. ඒකට අදාළ රටේ ඉහළ නිලධාරියෙක් සහභාගි වෙන්න ඕන. මේ ව්‍යාපෘතිය සම්බන්ධයෙන් රජය අවධානයක් යොමු කරනවා නම් ඒක ඉදිරි ව්‍යාපෘතිවලටත් හොඳයි.\" මේ පිළිබඳව බීබීසී සිංහල සේවය ශ්‍රී ලංකාවේ විද්‍යා හා තාක්ෂණ අමාත්‍යංශයෙන් කළ විමසීමකදී එහි අතිරේක ලේකම්වරයෙකු සඳහන් කළේ, ආතර් සී ක්ලාක් මධ්‍යස්ථානය ද සිය අමාත්‍යංශය යටතේ ක්‍රියාත්මක වන ආයතනයක් බවය. \"මේ ව්‍යාපෘතියට ප්‍රතිපාදන ලබා දුන්නේ අපේ අමත්‍යාංශයෙන්. අපේ අමාත්‍යාංශය මේ ව්‍යාපෘතිය ගැන අවධානයෙන් ඉන්නේ. මාධ්‍යවලින් ඒ ගැන කතා කරන්නේ නැහැ,\" එම අතිරේක ලේකම්වරයා සඳහන් කළේය. තවත් කියවන්න. "}, {"headline": "හෝමෝ ල්‍යුසොනෙන්සිස්: වඳ වී ගිය මානව විශේෂයක කොටස් හමුවෙයි", "date": "2019 අප්‍රේල් 12", "news": "මානව පවුලේ ඉතිහාසය අලුතෙන් ලිවීමට සිදුව තිබේ. ඒ, වඳ වී ගිය මානව වර්ගයක සාක්ෂි පිලිපීනයෙන් හමුවීම හේතුවෙනි. එම මානව වර්ගය හෝමෝ ල්‍යුසොනෙන්සිස් ලෙස නම් කර තිබේ. ඒ සම්බන්ධ සාක්ෂි හමු වූයේ, පිලිපීනයේ විශාලතම දූපත ලෙස සැලකෙන ල්‍යුසෝන් (Luzon) දූපතෙනි. එම මානව වර්ගයේ ශාරීරීක ලක්ෂණ, ආදි මානවයින්ගේ සහ මෑත කාලීන මානවයින්ගේ ලක්ෂණවල එකතුවක් ලෙස හඳුන්වයි. මෙම නව සොයා ගැනීම් අනුව පැහැදිලි වන්නේ, ප්‍රාථමික මානව ඥාතීන් අප්‍රිකාව අතහැර අගින්දිග ආසියාව දෙසට සංක්‍රමණය වී ඇති බවය. මීට පෙර පැවති මත අනුව එය එසේ විය නොහැකි බවට තර්ක කෙරිණි. මෙම නව සොයා ගැනීම්වලින් පෙනී යන්නේ, අග්නිදිග ආසියානු කලාපයේ මානව පරිණාමය වටහා ගැනීම අතිශය සංකීර්ණ වූවක් බවය.  අප්‍රිකානු කලාපයේ සිට සංක්‍රමණය වූවන් අග්නිදිග ආසියාවට පැමිණෙන විට එම කලාපයේ තවත් මානව විශේෂ තුනක් හෝ ඊට වැඩි ගණනක් වාසය කර තිබීම ඊට හේතුවයි. එසේ වාසය කළ එක් මානව විශේෂයක් වන්නේ, \"හොබිට්\" හෙවත් හෝමෝ ෆ්ලොරෙසියන්සිස් ( ) යනුවෙන් හඳුන්වන අතිශය කුඩා මානව විශේෂයයි. ඔවුන් මීට වසර 50000කට පෙර ඉන්දුනීසියාවේ ෆ්ලෝරෙස් (Flores) දූපතේ වාසය කර ඇත. \"හෝමෝ ෆ්ලොරෙසියන්සිස් මානව විශේෂය සම්බන්ධයෙන් කළ සොයා ගැනීම් පිළිබඳව 2004 වසරේදී තොරතුරු වාර්තා කිරීමෙන් පස්සේ, මම කිව්වා ෆ්ලොරෙස් දූපත ආශ්‍රිතව ලැබුණු සාක්ෂි කලාපයේ වෙනත් දූපත්වලිනුත් ලැබෙනු ඇති බව,\" ලන්ඩන්හි ස්වාභාවික ඉතිහාස කෞතුකාගාරයේ මහාචාර්ය ක්‍රිස් ස්ට්‍රින්ගර් පවසා තිබිණි. \"ඒ අනාවැකිය ෆ්ලෝරෙස් දූපතට කිලෝමීටර් 3000ක් එහායින් පිහිටි ල්‍යුසෝන් දූපතෙන් තහවුරු වෙලා තියෙනවා.\" පිලිපීනයේ ල්‍යුසෝන් දූපතේ පිහිටි කැලවෝ කේව් නමැති හුණුගල් ගුහාවේ තිබී සොයා ගැනුණු සාක්ෂි Nature සඟරාවෙහි පළ කර තිබේ. එම අස්ථි කැබලි වසර 67000 - 50000කට පෙර කාලයට අයත් බව නිර්ණය කර තිබේ. එහිදී අස්ථි කොටස් 13ක් සොයාගෙන තිබේ. ඒ අතර, දත්, අතක අස්ථියක්, පාද අස්ථි මෙන් ම කලවා අස්ථියක් ද වේ. එම කොටස් වැඩිහිටියන් තිදෙනෙකුට සහ කුඩා දරුවෙකුට අයත් බවට තහවුරු කරගෙන ඇත. හෝමෝ ල්‍යුසොනෙන්සිස් නමැති මානව විශේෂය වත්මන් මානවයින්ගේ ලක්ෂණවලට සමාන ශාරීරික ලක්ෂණවලින් යුක්තය. එහෙත්, සෙසු ශාරීරික ලක්ෂණ australopithecine නමැති විශේෂයට සමානය. ඔවුන්ගේ ඇවිදීම වසර මිලියන 4කට පෙර අප්‍රිකාවේ විසූ මුල් කාලීන මානව විශේෂවලට සමාන වානර ලක්ෂණවලින් සමන්විතය. ඔවුන්ගේ ඇඟිලි සහ පාද අස්ථි වක්‍ර ස්වභාවයකින් යුක්ත වන අතර, ඔවුන්ගේ ජීවන රටාව තුළ ගස් හෝ කඳු නැගීම වැදගත් අංගයක් වන්නට ඇත. මෙම ලක්ෂණ ද australopithecine නමැති මානව විශේෂයට බෙහෙවින් සමානය. australopithecine මානව විශේෂයට සමාන මෙම නව මානව විශේෂය අග්නිදිග ආසියාවට සංක්‍රමණය වූවා නම්, අප්‍රිකාව හැර ගිය පළමු මානව විශේෂය කවුරුන් ද යන්න පිළිබඳව නව මතයක් ඉදිරිපත් වනු ඇත. වසර මිලියන 1.9කට පෙර පළමු වරට අප්‍රිකාව හැර ගිය පළමු මානව සාමාජිකයා හෝමෝ ඉරෙක්ටස් (Homo erectus) බව බොහෝ කාලයක සිට පවතින මතයයි. ල්‍යුසෝන් දූපතෙන් හමුවූ අස්ථි කොටස් අයත් මානව විශේෂයට එම දූපතට ළඟා වීමට තිබූ එක ම මාර්ගය මුහුදයි. මෙම සොයා ගැනීම් අනුව මතු වන ප්‍රධාන ප්‍රශ්නයක් වන්නේ, ආදි මානව විශේෂ දූපතට ළඟා වූයේ කෙසේ ද යන්නය. හෝමෝ ල්‍යුසෝනන්සිස් විශේෂයට අමතරව ඩෙනිසෝවන් (Denisovan) නමැති මානව විශේෂයක් ද අග්නිදිග ආසියාව සිය වාස භූමිය බවට පත් කරගෙන සිට ඇත. ඔවුන් ප්‍රාථමික නූතන මානවයා ලෙස සැලකෙන හෝමෝ සේපියන් (Homo sapiens) සමග සම්මිශ්‍රණය වූ බවට සාක්ෂි පවතී. මෙම සාක්ෂි ලැබී ඇත්තේ, ඩීඑන්ඒ පරීක්ෂා කිරීම්වලින් වන අතර, එම කලාපයෙන් ඩෙනිසෝවන් මානව විශේෂයේ ෆොසිල මෙතෙක් හමුවී නොමැත. ඉන්දුනීසියාවට අයත් ෆ්ලෝරෙස් දූපත හෝමෝ ෆ්ලොරෙසියන්සිස් මානව විශේෂයට වාස භුමිය වී ඇති අතර ඔවුන් අතිශය කුඩා ශරීර ඇත්තන් වූ හෙයින් හොබිට් ලෙස නම් කර තිබේ. ඔවුහු මීට වසර 100000ක සිට වසර 50000කට පෙර කාලය දක්වා ජීවත් වී ඇති බවට විශ්වාස කෙරෙති. ඔවුන් නූතන මානවයාගේ ආගමනය සමග ඔවුන් වඳ වී යන්නට ඇති බව පෙනී යයි. "}, {"headline": "මන්දාකිණියක කළු කුහරයක් පළමු වරට ඡායාරූපයට නැගූ හැටි", "date": "2019 අප්‍රේල් 11", "news": "මන්දාකිණියක පිහිටි කළු කුහරයක ඡායාරූපයක් පළමු වරට කැමරාවක සටහන් කර ගැනීමට තාරකා විද්‍යාඥයින් පිරිසක් සමත් විය. එහි විෂ්කම්භය කිලෝමීටර් බිලියන 40ක් පමණ වන අතර, පෘථිවිය මෙන් මිලියන තුන් ගුණයක විශාලත්වයෙන් යුක්ත වේ. විද්‍යාඥයන් එය හඳුන්වන්නේ, \"රාක්ෂයෙකු\" ලෙසය. කිලෝමීටර් ටිලියන මිලියන 500ක් තරම් දුරින් පිහිටි එම කළු කුහරය ඡායාරූපයට හසු කරගෙන ඇත්තේ, ලෝකයේ ස්ථාන කිහිපයක රැඳවූ දුරේක්ෂ 8ක කැමරා ජාලයක් ආධාරයෙනි. මේ සම්බන්ධ තොරතුරු  හි පළ කර තිබේ. කළු කුහරය ඡායාරූපයට නගා ඇත්තේ,  (EHT) නමැති දුරේක්ෂ 8ක ජාලයක් මගිනි.  අත්හදා බැලීම යෝජනා කළ නෙදර්ලන්තයේ රැඩ්බවුඩ් විශ්වවිද්‍යාලයේ මහාචාර්ය හෙයිනෝ ෆැල්කේ බීබීසී පුවත් සේවයට පැවසුවේ, එම් 87 නමැති මන්දාකිණියෙන් එම කළු කුහරය සොයා ගැනුණු බවය. \"අපි මේ දකින කළු කුහරය අපේ මුළු සෞරග්‍රහ මණ්ඩලයටත් වඩා විශාලයි,\" ඔහු පැවසීය. \"එය සූර්යයාගේ ස්කන්ධයට වඩා බිලියන 6.5 ගුණයකින් වැඩියි. ඒ වගේ ම ඒක විශ්වයේ පවතින බව විශ්වාස කරන විශාලතම කළු කුහර අතරින් එකක්. ඒක ඇත්තෙන්ම රාක්ෂයෙක්. විශ්වයේ කළු කුහර අතරින් හෙවිවේට් ශූරයා වන්නේ මෙයයි.\" ඡායාරූපයෙන් පෙනී යන්නේ අතිශය දීප්තිමත් \"අග්නි වළල්ලක්\", බව පවසන මහාචාර්ය ෆැල්කේ සඳහන් කළේ, එම අග්නි වළල්ල වෘත්තාකාර කළු කුහරය වටා දක්නට ලැබෙන බවය. එම දීප්තිමත් රැස් වළල්ල ඇති වීමට හේතුව අධික ලෙස දහනය වූ වායු කුහරය තුළට පතිත වීමය. එතරම් දුරක පැවතිය ද, පෘථිවියේ සිට එය දැකගත හැකි වන්නේ, මන්දාකිණියේ ඇති බිලියන ගණනක් තාරකාවන්ට වඩා ඉන් වැඩි ආලෝකයක් නික්මෙන හෙයිනි.  එම කළු කුහරයට වායු ඇතුළු වන්නේ අඳුරු පැහැති වෘත්තයේ දාරය තුළිනි. එය අධික ගුරුත්වාකර්ෂණ බලයකින් යුක්ත වන අතර, ඉන් ආලෝකයට පවා ගැළවීමක් නොලැබේ. මෙම ඡායාරූපය ලබා ගැනීම සඳහා දුරේක්ෂ ජාලය ඉදි කළ කණ්ඩායමේ සාමාජිකයෙකු වූ යුනිවර්සිටි කොලේජ් ලන්ඩන්හි ආචාර්ය සිරි යවුන්සි පැවසුවේ, න්‍යායාත්මක භෞතික විද්‍යාඥයින් සහ හොලිවුඩ් සිනමා අධ්‍යක්ෂවරුන් කළු කුහර සම්බන්ධයෙන් නිර්මාණය කළ චිත්ත රූප මෙම ඡායාරූපය සමග සැසඳෙන බවය. \"න්‍යායාත්මක ගණනය කිරීම් අනුව සකස් කළ ඡායාරූප මේ ඡායාරූපයට බෙහෙවින් සමාන වීම විශේෂත්වයක්. මේ මගින් යළිත් වරක් පෙනෙන්නේ අයින්ස්ටයින් නිවැරදි බවයි,\" ඔහු පැවසීය. කළු කුහරයේ පළමු ඡායාරූපය හරහා මෙවැනි අද්භූත ආකාශ වස්තු පිළිබඳව අධ්‍යයනය කිරීමට පර්යේෂකයින්ට අවස්ථාව හිමි වනු ඇත. කළු කුහරය වටා ඇති දීප්තිමත් රශ්මි මාලාව නිර්මාණය වූයේ කෙසේ ද යන්න කිසිවෙකු නිවැරදිව නොදනී.  කළු කුහරයක් යනු ආලෝකයට පවා ගැළවී යා නොහැකි අවකාශයකි. එය අධික ගුරුත්වාකර්ෂණ බලයකින් යුක්ත වූ හිස් නොවූ අවකාශයකි. කළු කුහරයට ඔබ්බෙන් පිහිටි අවකාශය \"යළි පැමිණිය නොහැකි\" අවකාශයක් ලෙස සැලකේ. කළු කුහරයේ පවතින අධික ගුරුත්ව බලය නිසා ඉන් කිසිවකට ගැළවීමක් නොමැත. කළු කුහරය ඡායාරූපයට නැගීමට හැකි ප්‍රබල තනි දුරේක්ෂයක් ලෝකයේ නොමැත. එහෙයින් ප්‍රබල දුරේක්ෂ 8ක් එක් කර තැනූ දුරේක්ෂ ජාලයක් මේ සඳහා යොදා ගැනිණි.  එම දුරේක්ෂ විවිධ ස්ථාන 8ක ස්ථානගත කර තිබිණි. හවායි සහ මෙක්සිකෝහි ගිනි කඳු, ඇරිසෝනා සහ සියෙරා නවාඩාහි කඳු, චිලීහි ඇටකාමා කාන්තාරය මෙන් ම ඇන්ටාක්ටිකාව ද එම දුරේක්ෂ ස්ථානගත කළ ස්ථාන අතර විය. එම් 87 මන්දාකිණිය දෙසට යොමු කර තිබූ දුරේක්ෂ ජාලය විද්‍යාඥයින් 200 දෙනෙකුගෙන් සමන්විත කණ්ඩායමක් විසින් දින 10ක් පුරා ක්‍රියාත්මක කරනු ලැබීය. ඔවුන් එක්රැස් කළ තොරතුරු ඉන්ටර්නෙට් හරහා හුවමාරු කර ගැනීමට නොහැකි තරම් විශාල වූ හෙයින් එම දත්ත දෘඪාංගවල තැන්පත් කර ඇමෙරිකාවේ බොස්ටන් සහ ජර්මනියේ බොන් යන නගරවල පිහිටි ප්‍රවේශ මධ්‍යස්ථාන වෙත යොමු කරන ලදී. \"ඉටු කළ නොහැකි බවට පරම්පරා ගණනකට කලින් අනුමාන කළ දෙයක් අපි ජය ගත්තා,\" මහාචාර්ය ෂෙපර්ඩ් ඩෝල්මන් පැවසීය. මෙම කළු කුහරය ඡායාරූපගත කළ කණ්ඩායම පෘථිවිය අයත් මන්දාකිණිය වන ක්ෂීරපථයේ පිහිටි අතිවිශාල කළු කුහරය ද ඡායාරූපයට නැගීමේ උත්සහයක නිරතව සිටිති. "}, {"headline": "රාවණා 1: 'ශ්‍රී ලාංකික' චන්ද්‍රිකාව පෘථිවියෙන් නික්මීමට සූදානම්", "date": "2019 අප්‍රේල් 17", "news": "ශ්‍රී ලාංකිකයින් දෙදෙනෙකු විසින් නිර්මාණය කරනු ලැබු 'රාවණා 1' චන්ද්‍රිකාව රැගත් රොකට්ටුව ශ්‍රී ලංකා වේලාවෙන් බ්‍රහස්පතින්දා (අප්‍රේල් 18) අලුයම 2.16ට කක්ෂගත කිරීමට නියමිතය. එම චන්ද්‍රිකාව පසුගිය පෙබරවාරි 18 වන දා ජපාන අභ්‍යවකාශ ගවේෂණ ඒජන්සිය (Japanese Aerospace Exploration Agency - JAXA) වෙත භාර දුන්නේය. එය රැගත් රොකට්ටුව ඇමෙරිකාවේ වර්ජිනියාහිදී හෙට අලුයම ජාත්‍යන්තර අභ්‍යවකාශ මධ්‍යස්ථානය කරා යැවීමට සියලු කටයුතු යොදා තිබේ. නාසා ආයතනය නිවේදනය කළේ, රොකට්ටුව පිටත් කිරීම සඳහා යහපත් කාලගුණික තත්ත්වයක් පවතින බවය. නාසා ආයතනයේ Cygnus නමැති භාණ්ඩ ප්‍රවාහන අභ්‍යවකාශ යානය මගින් අදාළ චන්ද්‍රිකාව ජාත්‍යන්තර අභ්‍යවකාශ මධ්‍යස්ථානය වෙත රැගෙන යන බවය. මේ සම්බන්ධයෙන් බර්ඩ්ස් 3 චන්ද්‍රිකා ව්‍යාපෘතියේ ෆේස්බුක් පිටුවේ සටහන් වී තිබුණේ මෙසේය. ~BIRDS-3 Satellite Launch to ISS~\n\nBIRDS-3 satellites will be launched  this Thursday(17th April 2019)  at 4.46 pm(EDT)... Facebook හි BIRDS 3 Satellite Project කළ  වෙනි පළකිරීමේ අවසානය රාවණා 1 යනු ඝනක චන්ද්‍රිකාවකි (cube satellite). ඝනක චන්ද්‍රිකාවක් යනු විශාල ප්‍රමාණයේ චන්ද්‍රිකාවක් (Classical Satellite) නොවන අතර ප්‍රමාණයෙන් කුඩා චන්ද්‍රිකාවකි. මෙවැනි චන්ද්‍රිකා නිර්මාණය කිරීමට මෙන් ම කක්ෂගත කිරීමට ද වැය වන මුදල සාපේක්ෂව ඉතා අඩු මට්ටමක පවතී. ඝන සෙන්ටි මීටර් 1000ක විශාලත්වයෙන් යුතු චන්ද්‍රිකාවේ බර කිලෝග්‍රෑම් 1.05ක් බව විද්‍යුත් යාන්ත්‍රික ඉන්ජිනේරු දුලානි චාමිකා විතානගේ මීට පෙර බීබීසී සිංහල සේවයට සඳහන් කළාය. ජාත්‍යන්තර අභ්‍යවකාශ මධ්‍යස්ථානයේ සිට කිලෝමීටර් 400ක් පමණ දුරින් රාවණා 1 කක්ෂගත කිරීමට නියමිතය. එහි අවම ආයු කාලය අවුරුදු එක හමාරක් වන අතර අවුරුදු 5ක් දක්වා පැවතිය හැකි බවට විශ්වාස කෙරේ. රාවණා 1 චන්ද්‍රිකාව කක්ෂගත කිරීමෙන් අපේක්ෂා කරන මෙහෙයුම් 5ක් ඇත. මෙම සුවිශේෂී චන්ද්‍රිකාව නම් කර ඇත්තේ, 'රාවණා 1' යනුවෙනි. ඊට රාවණා යන නම තබා ඇත්තේ, කටුබැද්ද ආතර් සී ක්ලාක් මධ්‍යස්ථානයේ හිටපු අධ්‍යක්ෂ ජනරාල් සනත් පනාවැන්නගේ යෝජනාවක් අනුවය. \"රාවණාගේ ගුවන් තාක්ෂණය පිළිබඳව ලෝකයට කියා පෑමේ අරමුණින් තමයි අපේ චන්ද්‍රිකාවට රාවණා 1 කියලා නම දැම්මේ,\" අභ්‍යවකාශ ඉන්ජිනේරු දුලානි චාමිකා විතානගේ පැවසීය. දුලානි චාමිකා විතානගේ සහ තරිඳු දයාරත්න, ශ්‍රී ලංකාවේ ආතර් සී ක්ලාක් මධ්‍යස්ථානයේ අධීක්ෂණය යටතේ නිර්මාණය කරන ලද මෙම චන්ද්‍රිකාවේ නිර්මාණකරුවන්ය. ඔවුන් දෙදෙනා මේ වන විට ජපානයේ පශ්චාත් උපාධිය හදාරමින් සිටිති. තායිලන්තයට ගොස් විද්‍යුත් යාන්ත්‍රික ඉන්ජිනේරු තාක්ෂණය හදාරා ඇති දුලානි චාමිකා විතානගේ, පසුව ආතර් සී ක්ලාක් මධ්‍යස්ථානයේ සේවයට එක් වී තිබේ. මේ අතර, පේරාදෙණිය විශ්වවිද්‍යාලයෙන් විදුලි සහ විද්‍යුත් ඉන්ජිනේරු උපාධිය හදාරා ඇති තරිඳු දයාරත්න, ආතර් සී ක්ලාක් මධ්‍යස්ථානයේ පර්යේෂණ ඉන්ජිනේරුවරයෙකු ලෙස සේවය ආරම්භ කර ඇත. "}, {"headline": "ජීනු මහදේවන්: නෝර්වේහි ඉපදී ලෝකය දිනූ 'හදවතින් ශ්‍රී ලාංකික' නිරූපණ ශිල්පියා", "date": "2019 ජනවාරි 21", "news": "ඔහු උපත ලැබුවේ, නෝර්වේ රාජ්‍යයේ ඔස්ලෝ නගරයේය. ජීවිතය ගත කළේ, අධ්‍යාපනය ලැබුවේ, නෝර්වේ රාජ්‍යයේය.  එහෙත්, නිරූපණ ශිල්පියෙකු ලෙස ජාත්‍යන්තර අවධානයක් දිනා සිටින ඔහු ලෝකය ඉදිරියේ ආඩම්බරයෙන් පවසන්නේ, තමන් ශ්‍රී ලාංකිකයෙකු බවය. ජීනු මහදේවන් නමැති 20 හැවිරිදි තරුණයා මේ වන විට ලන්ඩන්, පැරිස්, මිලාන්, නිව් යෝර්ක් ආදී ප්‍රධාන නගර රැසක නිරූපණ ශිල්පියෙකු ලෙස අතිශය ජනප්‍රියත්වයට පත්ව සිටී. බිබීසී ෆැෂන් වීක් (Fashion Week) තුළින් ඔහු ලෝකයට ම හඳුන්වා දුන්නේ ද, එහෙයිනි. මිට දෙවසරකට ඉහතදී එනම් 2017 වසරේදී පැරීසියේ ජාත්‍යන්තර නිරූපණ ශිල්පියෙකු ලෙස සිය වෘත්තිය ආරම්භ කළ ජීනුගේ වයස අවුරුදු 20කි. එනමුත්, ඔහු පසුගිය වසර දෙකක කාලය තුළ අතිශය ජාත්‍යන්තර අවධානයට ලක්විය. ඔහු Versace, Givenchy Alexander McQueen සහ Burberry ඇතුළු නිරූපණ ආයතන රැසක් සඳහා වෘත්තියමය නිරූපණ ශිල්පියෙකු ලෙස දායක වී තිබේ. 2016 වසරේදී ඔස්ලෝහිදී ඔහු නිරූපණ ක්ෂේත්‍රය වෙනුවෙන් යොමු වුණේ අහම්බයකිනි. \"මං දිහා කාන්තාවක් ගොඩක් වෙලා බස් එකේ යන ගමන් බලාගෙන හිටියා. මට හිතා ගන්න බැරි වුණා මොනව ද ඒ වෙන්නේ කියලා. මම හිතුවේ ඇය මට විහිළුවක් කරනවා කියලා.\" නිරූපණ ශිල්පයට යොමු වීමේ කිසිදු අදහසක් තමන්ට නොතිබුණු බව ඔහු පවසයි. ඔහු සඳහන් කළේ, තමන් පරිගණක විද්‍යාව හෝ තාරකා භෞතික විද්‍යාව යන ක්ෂේත්‍රයක රැකියාවක් කිරීමට බලාපොරොත්තුවෙන් සිටි බවය. එහෙත්, නිරූපණ ලෝකය ඔහුව වෙනස් කළේය. \"මට ගොඩක් අය කියල තියෙනවා මම ඉන්දීය රජ පවුලක කෙනෙක් වගේ පේනවා කියලා. මට රාජකීය පෙනුමක් තියෙනව කියල ඒ අය හිතනවා. ඒත් ඇත්තට ම මට එහෙම හිතෙන්නෙ නැහැ. \" ජීනු ශ්‍රී ලංකා සම්භවයක් සහිත නෝර්වීජියානු ජාතිකයෙකි.  \"මම නිරූපණ ක්ෂේත්‍රයට පිවිසුණා ම, මට මුලින් හිතුණේ මම ඒකට ගැලපෙන්නේ නැහැ කියලා. සුදු හමක් තියෙන අය තමයි ගොඩක් හිටියේ. කළු හමක් තියෙන අය හිටියේ සුළු පිරිසක්.\" ආසියාවේ නිරූපණ ක්ෂේත්‍රයේ සමේ පැහැපත්භාවය උසස් කොට සලකයි. බොහෝ ඉන්දීය නිරූපණ ශිල්පීන් මෙන් ම බොලිවුඩ් නළු නිළියන් ද පැහැපත් සමකින් යුතු අය වෙති. \"මට මුල් කාලයේදී සෘණාත්මක ප්‍රතිචාර දක්වපු අය අතර වැඩි දෙනෙක් ඉන්දියානුවන්. ගොඩක් ඉන්දියානුවන් සිතන්නේ අඳුරු පැහැති සමක් සහිත පිරිමි පුද්ගලයින් නිරූපණ ක්ෂේත්‍රයට සුදුසු නැහැ කියලා,\" ජීනු පවසයි. එපමණක් නොව, ඔහුගේ ශ්‍රී ලාංකික මිතුරන් ද ඔහුගේ වෘත්තිය තෝරා ගැනීම පිළිබඳව විශ්වාසයක් පළ කළේ නැත. \"මුලින් ම, මගේ දෙමාපියන්ට සැකයක් තිබුණා මාව නිරූපණ ශිල්පියෙක් විදිහට කිසි කෙනෙක් පිළිගන්න එකක් නෑ කියලා. ඒත් දැන් ඔවුන් ඒ ගැන සතුටු වෙනවා.\" \"මම හිතනවා නිරූපණය සම්බන්ධයෙන් යුරෝපයේ ආකල්ප වෙනස් වෙලා කියලා, ඉන්දියාව, ශ්‍රී ලංකාව වැනි රටවලට වඩා. මාව නිරූපණ සඳහා වැඩියෙන් ම තෝරා ගත්තේ යුරෝපීය සමාගම්.\" ජීනු පවසන්නේ, තමන් පිළිබඳව සතුටට පත්ව සිටින ආසියානු කලාපයේ අඳුරු සමක් සහිත තරුණයින්ගෙන් තමන්ට නිරන්තරයෙන් පණිවුඩ ලැබෙන බවය. \"මම මේ ක්ෂේත්‍රයට මුලින් එක්වුණ අඳුරු සමක් සහිත කීප දෙනාගෙන් කෙනෙක්. මේ ක්ෂේත්‍රයට පිවිසෙන සෑම ආසියානු තරුණයෙක් ම මට කියන්නේ, 'ඔබ ගොඩක් ජනප්‍රියයි' කියලා,\" ඔහු අඳුරු සමක් සහිත සෙසු ආසියානු තරුණයන්ට ද නිරූපණ ක්ෂේත්‍රයට ආරාධනා කරමින් පවසයි. \"ලෝකය තවත් දියුණු වෙනකොට නිරූපණ ක්ෂේත්‍රයේ තවත් ගොඩක් ජන වර්ග දකින්න පුළුවන් වෙයි. නිරූපණ ක්ෂේත්‍රයේ වෙනසක් කිරීමට දැන් කාලය පැමිණ ඇත්තේ, දකුණු ආසියානු කලාපයටයි.\" "}, {"headline": "කාන්තාවන් ශාරීරික ප්‍රචණ්ඩත්වයට ලක්වන ඔස්ට්‍රේලියාව", "date": "2019 ජනවාරි 23", "news": "සිය නවාතැන කරා පිය මනිමින් සිටි තරුණියක මෙල්බර්න්හිදී ඝාතනයට ලක් වීමත් සමග පසුගිය සතියේදී ඔස්ට්‍රේලියානුවෝ දැඩි කම්පනයට පත් වූහ. අයා මාසාවේ නමැති 21 හැවිරිදි ඊශ්‍රායෙල් ජාතික තරුණියගේ මරණය හේතුවෙන්, ඔස්ට්‍රේලියාව තුළ කාන්තාවන්ට එල්ල වන ප්‍රචණ්ඩත්වය සම්බන්ධයෙන් දැඩි අවධානයක් මෙන් ම විවාදයක් නිර්මාණය විය. ඇයගේ පවුලේ සාමාජිකයින් පවසන පරිදි ඇය සිය උසස් අධ්‍යාපන කටයුතු සඳහා ඔස්ට්‍රේලියාව තෝරාගෙන ඇත්තේ, ඔස්ට්‍රේලියාව වෙනත් රටවලට වඩා ආරක්ෂිත බව විශ්වාස කළ හෙයිනි. ඇයගේ ඝාතනය සිදු වූයේ, මෑත කාලයේ ඔස්ට්‍රේලියාවේ ප්‍රධාන පෙළේ ඝාතන හතක් සිදුව තිබියදීය.  ඔස්ට්‍රේලියානු සංඛ්‍යා ලේඛන කාර්යාංශය අවසන් වරට නිකුත් කර ඇති සංඛ්‍යා දත්ත අනුව ඔස්ට්‍රේලියාවේ සෑම කාන්තාවන් තුන් දෙනෙකුගෙන් එක් අයෙකු ශාරීරික ප්‍රචණ්ඩත්වයට ලක්වන අතර සෑම කාන්තාවන් පස් දෙනෙකුගෙන් එක් අයෙකු ලිංගික ප්‍රචණ්ඩත්වයට මුහුණ දෙන බව හෙළි වී තිබේ. මෙම සංඛ්‍යා දත්ත සහ ප්‍රතිශතයන් ආදි වාසී සම්භවයක් සහිත කාන්තාවන් සම්බන්ධයෙන් තවත් ඉහළ මට්ටමක පවතී. සංඛ්‍යා ලේඛනවල දැක්වෙන්නේ, සෑම කාන්තාවන් 10 දෙනෙකුගෙන් එක් අයෙකු ආගන්තුක පුද්ගලයින්ගේ ප්‍රචණ්ඩත්වයට ගොදුරු වන බවය. ඔස්ට්‍රේලියාව තුළ ගෘහස්ත ප්‍රචණ්ඩත්වය සාමාන්‍ය කරුණක් බවට පත්ව තිබේ. සාමාන්‍යයෙන් සෑම සතියක ම එක් කාන්තාවක් වත්මන් හෝ පැරණි සහකරුවා අතින් ඝාතනයට ලක් වෙයි. \"ඝාතන සම්බන්ධයෙන් කතා කරනකොට කාන්තාවන්ට එරෙහි ප්‍රචණ්ඩත්වය අතිශය උග්‍ර වී තිබෙනවා. ඒ වගේ ම, තමන්ගේ නිවස තුළදී ම කාන්තාවන් ශාරීරිකව හෝ මානසිකව පීඩා විඳින එක අතිශය සාමාන්‍ය තත්ත්වයක් බවට පත්වෙලා,\" සිඩ්නි විශ්වවිද්‍යාලයේ සමාජ විද්‍යාව පිළිබඳ මහාචාර්ය රූත් ෆිලිප්ස් පැවසීය. \"ඒක බරපතළ ගැටලුවක්. ඒක අර්බුදයක් විතරක් නෙවෙයි, ඔස්ට්‍රේලියානු සංස්කෘතිය තුළ පවතින ස්ත්‍රී පුරුෂභාවය සම්බන්ධ බල අර්බුදය මෙයින් දැක්වෙනවා.\" පසුගිය සතියේදී ආයා මාසාවේ ඝාතනය වීමත් සමග මේ සම්බන්ධයෙන් ඔස්ට්‍රේලියාවේ සමාජ ජාලවල දැඩි කතාබහක් ඇති විය. එක්සත් ජාතීන්ගේ සංවිධානය පවසන්නේ, ඔස්ට්‍රේලියාව තුළ කාන්තාවන්ට එරෙහි ප්‍රචණ්ඩත්වය \"කරදරකාරී ලෙස සාමාන්‍ය කරුණක්\" වී ඇති බවය. එහෙත්, සමාජ විද්‍යා විශේෂඥයින් පවසන්නේ, සංවර්ධිත රටවල් සමග සැසඳීමේදී ඔස්ට්‍රේලියාවේ තත්ත්වය සෙසු රටවලට සාපේක්ෂව ඉහළ අගයක නොමැති බවය. ලෝක සෞඛ්‍ය සංවිධානය පවසන්නේ, ගෘහස්ත ප්‍රචණ්ඩත්වය යනු ගෝලීය වශයෙන් කාන්තාවන්ට එරෙහිව ප්‍රචණ්ඩත්වය මුදා හැරීමේ ප්‍රධාන සාධකය බවය. දිළිඳු රටවල මෙය වැඩි වශයෙන් පවතින බව ලෝක සෞඛ්‍ය සංවිධානය පවසයි. ජී 20 රටවල් අතර කාන්තාවන්ට එරෙහි ගෘහස්ත ප්‍රචණ්ඩත්ව දර්ශක අනුව ඔස්ට්‍රේලියාවට හිමිව ඇත්තේ, 8 වන ස්ථානයයි. "}, {"headline": "\"මත්ද්‍රව්‍ය කියන්නේ පඹයෙක්\"- මතින් මිදී මතට ගොදුරු වූවන් 'මුදා ගන්නා' ශ්‍රී ලාංකිකයා", "date": "2019 පෙබරවාරි 8", "news": "දශක ගණනාවක යුද ගැටුම්වලින් අනතුරුව ශ්‍රී ලංකාව මුහුණ දෙන දරුණුතම සමාජයීය ගැටලු අතරින් එකක් ලෙස මත් උවදුර හැඳින්විය හැකිය.  මත්ද්‍රව්‍ය \"රකුසෙකු\" බව ඇතැමෙකු පවසන අතර තවත් පිරිසක් එය හඳුන්වන්නේ \"පඹයෙකු\" ලෙසිනි.  මත්ද්‍රව්‍යවලට ඇබ්බැහි වූ පුද්ගලයෙකුට ඉන් මිදීම අතිශයින් දුෂ්කර කාර්යයක් බව සාමාන්‍ය පිළිගැනීම වී තිබේ. \"මත්ද්‍රව්‍ය භාවිත කරන පුද්ගලයන්ගේ මොළයේ සෛල විනාශ වීමේ අවදානම ඉතා ඉහළ,\" බව මනෝවිද්‍යා විශේෂඥ වෛද්‍ය එන් කුමානායක බීබීසී සිංහල සේවයට පැවසීය. මේ අතර මත්ද්‍රව්‍ය නමැති \"රකුසාට\" ගොදුරු වී, එසේත් නැතිනම්  මත්ද්‍රව්‍ය නමැති \"පඹයාට\" රැවටී දැඩි සටනක් කර ඉන් අත්මිදී සමාජය ද ඉහළට ඔසවා තැබීමට වෙර දරන පුද්ගලයෙකු පිළිබඳ බීබීසී සිංහල සේවයට වාර්තා විය.  43 හැවිරිදි ඔහු, නමින් මංජුල ප්‍රසාද්.  ඔහුගේ ඇති සුවිශේෂීත්වය වන්නේ මත්ද්‍රව්‍යට ඇබ්බැහි  වූ තමන් වැනි වෙනත් පුද්ගලයන් ද ඉන් මුදා ගැනීමට කටයුතු කිරීමය.   පාසල් වියේදී තමන් ක්‍රිකට් ක්‍රීඩාවේ යෙදුනු බව කී මංජුල ප්‍රසාද් එවක තමන් මුහුණ දුන් අත්දැකීමක් සිහිපත් කරමින් කතාවට මුල පිරුවේය.  \"මට අවුරුදු දහතුන වගේ කාලේ, මගේ තාත්තා වෙනත් කාන්තාවක් එක්ක සම්බන්ධයක් තියෙනවා කියලා මට ආරංචි වුණා. ඒ නිසා ගෙදර නිතර අඬදබර ඇති වුණා. මට ඒක දරා ගන්න බැරි තරම් බරක් වුණා. ඊට පස්සේ මම ඒකට රියැක්ට් කළේ, තාත්තා කියන දේ අහන්න ඕන නෑ කියන මානසිකත්වය ඇති කරගෙනයි.\" වයස අවුරුදු 14 වන විට මංජුල දුම් පානයට ඇබ්බැහි වී තිබේ. නිවසේ පැවති ගැටුම් හේතුවෙන් මිතුරන් සමග \"කාලය කා දැමුවද\" අධ්‍යයන පොදු සහතික පත්‍ර සාමාන්‍ය පෙළ විභාගයෙන් සමත් වීමට තරම් තමන් දක්ෂයෙකු වූ බව ඔහු පැවසීය.  \"උසස් පෙළට වාණිජ්‍යය විෂය ධාරාව තෝර ගත්තා. ඒත් මට ඉගෙන ගන්න වුවමනාවක් තිබුණේ නැහැ. මට හිතුණා ඉගෙන ගන්න එක, ක්‍රිකට් ගහන එක ඔක්කොම නතර කරන්න ඕන කියලා. මට ඒවායින් වැඩක් නෑ කියලා හිතුණා. ගෙදර ප්‍රශ්න වැඩි වෙනවාත් එක්ක ම තාත්තත් බීමට ඇබ්බැහි වුණා. මට ඒ ප්‍රශ්න අමතක කරන්න ඕන වුණා,\" මංජුල අතීතය ආවර්ජනය කරයි. මත්ද්‍රව්‍යවලට ඇබ්බැහි වූ රාජගිරිය ප්‍රදේශයේ පදිංචි මිතුරෙකු තමන්ට සිටි බව ඔහු සඳහන් කරයි.  \"ඒ කාලේ මට අවුරුදු 17ක් 18ක් විතර ඇති. ඉස්සර මම යාළුවාට අවවාද දුන්නා මත්ද්‍රව්‍ය ගන්න එපා කියලා. ඒත්, දවසක් මම මගේ යාළුවාගෙන් මත්ද්‍රව්‍ය ඉල්ලුවා. එයා කොහොමටවත් කැමති වුණේ නැහැ මට දෙන්න. ඒත් මම බලෙන් ම වගේ අරන් පාවිච්චි කළා\", මත්ද්‍රව්‍ය පාවිච්චි කිරීමට යොමු වූ දිනය ඔහු සිහිපත් කළේ එලෙසය. එතැන් පටන් වයස අවුරුදු 24 වන තෙක් මංජුල මත්ද්‍රව්‍යවලට ඇබ්බැහි වී සිටියේය. මත්ද්‍රව්‍යවලට ඇබ්බැහි වීමෙන් පසු ඔහුගේ අධ්‍යාපන කටයුතු බිඳ වැටිණි. එහෙත්, ඔහු උසස් පෙළ විභාගයට පෙනී සිටියේය. \"විභාගේ ඉවර වෙලා මම යාළුවෙක් එක්ක මත්ද්‍රව්‍ය අරන් එන අතරේ බොරැල්ල පොලිසියටත් අහු වෙන්න ගියා. එදා බොහොම අමාරුවෙන් බේරිලා ආවේ.\" පසු කලෙක ඔහුට මත්ද්‍රව්‍ය භාවිතයෙන් නිදහස් වීමට අවශ්‍ය විය. එහෙත්, ඇබ්බැහි වීම ඉතා පහසු කාර්යයක් වුවත්, ඇබ්බැහිකමින් මිදීම අතිශය දුෂ්කර කාර්යයක් වූ බව ඔහු පවසයි. කොළඹ අතහැර දුර පළාත්වල ගොස් රැඳී සිට ඇති මංජුල විවිධ ඖෂධ වර්ග භාවිත කර ඉන් මිදීමට උත්සහ දරා ඇත. ඔහු මානසික වෛද්‍යවරුන්ගේ සහය ද පැතීය. ඒ වන විට ඔහුගේ පියා (1998) ජීවතුන් අතර නොසිටි නමුත් ඔහුගේ මව සහ පවුලේ සාමාජිකයින්ගේ සහය ඔහුට ලැබී තිබේ. \"1999දී මම මේ දැන් වැඩ කරන ගාල්ල, රූමස්සල තියෙන පුනරුත්ථාපන මධ්‍යස්ථානයට ආවා. මෙහෙදී මට ලොකු සෙනෙහසක් ලැබුණා. මගේ අහිමි වී තිබුණ ජීවිතය මට ලැබුණා වගේ දැනුණා. මට ක්‍රිස්තියානි පියතුමන්ලා කිහිප දෙනෙකුගේ මග පෙන්වීමත් ලැබුණා. ආගමික කරුණුවලට වඩා මානසිකව මම නිදහසක් ලැබුවා.\" මංජුල ප්‍රසාද් පවසන පරිදි 2000 වසරේදී එනම් 25 වෙනි වියේදී ඔහු සම්පූර්ණයෙන් මත්ද්‍රව්‍යවලින් නිදහස් මිනිසෙකු බවට පත් වී තිබේ.  \"මත්ද්‍රව්‍යවලින් නිදහස් වුණත් මගේ හිතේ ලොකු බරක් තිබුණා. මම ගොඩක් කල් කල්පනා කළා ඒ ඇයි කියලා. පස්සේ මට උපදේශකයෙක් කිව්වා මගේ තාත්තා ගැන මගේ හිතේ තරහක් තියෙනවා කියලා.\" \"ඇත්තට ම මට එතකොට තේරුණා මගේ ජීවිතය අවුල් වුණ එකට තාත්තා වග කියන්න ඕන කියන හැඟීම මගේ හිතේ තියෙනවා කියලා. තාත්තා එතකොට ජීවතුන් අතර හිටියේ නැහැ. ඒත් 2002 අවුරුද්දේ විතර මම ඒ බරින් නිදහස් වෙලා හිතින් මම තාත්තාට සමාව දුන්නා. එතනින් පස්සේ මගේ හිතට ලොකු සැහැල්ලුවක් දැනුණා.\" ඉන් නොනැවතී තමන් මෙන් ම විවිධ හේතු නිසා ජීවිතයේ හැලහැප්පීම්වලට මුහුණ දුන් පුද්ගලයින්ට උපකාර කිරීමට මංජුල තීරණය කර තිබේ. ඔහු බන්ධනාගාර රැඳවියන් හමුවී ඔවුන්ට කරුණු පහදා දී ඇත.  \"මත්ද්‍රව්‍ය කියන්නේ රාක්ෂයෙක් නෙවෙයි. නිකම් ම නිකම් පඹයෙක්. ඉතින් ඒ පඹයාගේ රැවටිල්ලෙන් මට මිදෙන්න පුළුවන් වුණා. ඒ කියන්නේ මිදෙන්න උවමනාව තියෙනවා නම් ඕන ම කෙනෙකුට ඒකෙන් මිදෙන්න පුළුවන්. ඒක මම ඔප්පු කරලා තියෙනවා. මම ඒ අනුව තවත් අය මුදා ගන්න උත්සහ කරනවා.\" 2007 වසරේදී ඔහු විවාහ දිවියට ඇතුළත් වී ඇත්තේ කැලණිය විශ්වවිද්‍යාලයේ උපාධිධාරිණියක සමගය.  මේ වන විට ඔහු 11 හැවිරිදි දියණියකගේ සහ 6 හැවිරිදි පුතෙකුගේ සෙනෙහෙබර පියෙකි. තමන් මතින් මුදා ගනු ලැබූ ගාල්ල, රූමස්සල නව ජීවන මධ්‍යස්ථානයේ භාරකරු ලෙස ද ඔහු කටයුතු කරයි.  මංජුල පවසන පරිදි එම මධ්‍යස්ථානය බන්ධනාගාරය තුළදී \"ජීවිතය අවබෝධ කර ගත්\" 'රාජා' නමැති පුද්ගලයෙකු විසින් 1990 වසරේදී ආරම්භ කරන ලද්දකි. එහි මේ වන විට මතට ඇබ්බැහි වූවන් 80 දෙනෙක් පමණ පුනරුත්ථාපනය වෙමින් සිටිති. මත්ද්‍රව්‍යවලට ඇබ්බැහි වූවන් බොහෝ විට දෙමාපිය රැකවරණය සහ සෙනෙහස අහිමි වූවන් බව මංජුල ප්‍රසාද් පවසයි. ඔහු පෙන්වා දුන්නේ, මව්වරුන් විදෙස් රටවල රැකියාවලට යාම, දෙමව්පියන් දරුවන් අතහැර යාම, දෙමව්පියන්  මිය යාම හෝ දෙමව්පියන් දරුවන් වෙනුවෙන් කාලය වෙන් නොකිරීම මෙම අර්බුදයට සෘජුව බලපාන බවය. \"තමන්ගේ පවුල් පසුබිමේ යම් තුවාලයක් තියෙන අය වැඩි වශයෙන් මේවාට ගොදුරු වෙනවා. ඒ නිසා වැඩිහිටියන් තේරුම් ගන්න ඕන දරුවන් වෙනුවෙන් කාලය ගත කරන්න. දරුවන් රැක බලා ගන්න. ඒ වගේ ම දෙමාපියන් නැති දරුවන් ඉන්නවා නම් ඔවුන්ට ඥාතීන්ගේ හෝ රැකවරණය ලබා දෙන්න කාරුණික වෙන්න ඕන.\" මත්ද්‍රව්‍යවලට ඇබ්බැහි වූවන් ඉන් මුදා ගැනීම ඉතා අසීරු නමුත් යම් පුද්ගලයෙකුට ඉන් මිදීමට අවශ්‍යතාවක් ඇත්නම් එය අනිවාර්යයෙන් කළ හැකි බව මංජුල අවධාරණය කරයි. \"මම ඔප්පු කරලා තියෙනවා ඒක කරන්න පුළුවන් කියලා. ඒකට අවශ්‍ය හිතේ ධෛර්යයයි, ආත්ම ශක්තියයි විතරයි. මත්ද්‍රව්‍ය කියන්නේ ලොකු රැවටීමක්. ඒක ලොකු ඇස්බැන්දුමක්. පෞරුෂය කඩා වැටුණු අය හිතනවා මත්ද්‍රව්‍යවලින් ඒක වහ ගන්න පුළුවන් කියලා. මටත් වුණේ ඒකයි. ඒත් ඒක කිසි ම තේරුමක් නැති වැඩක්. තමන්ට ප්‍රශ්නයක් තියෙනවා නම් ඒ ගැන දැනුම් තේරුම් ඇති කෙනෙක් එක්ක කතා කළ යුතුයි.\" \"මට මේකෙන් ලැබෙන වැටුපෙන් සාමාන්‍ය ජීවිතයක් ගෙන යනවා. මම සතුටක් ලැබෙන්නේ, මත්ද්‍රව්‍යවලට ඇබ්බැහි වෙලා ජීවිතය වරද්දා ගත්ත මිනිස්සු දවසින් දවස නිවැරදි මාර්ගයට යොමු වෙන හැටි දකින එකෙන් තමයි.\" "}, {"headline": "ආදරවන්තයන්ගේ දිනය: නීතිය සහ මානසික ගැටලු ගැන පෙම්වතුන් දැන සිටිය යුතු කරුණු", "date": null, "news": "තුරු සෙවණේ පෙම් සුව විඳින තරුණ තරුණියන්ය. දරුවන් කැටුව ඒ අසලින් ගමන් ගන්නා ඇතැම් වැඩිහිටියෙකුගේ මුහුණේ ඇත්තේ නොරිස්සුම් සහගත බැල්මකි. පෙම් සිසිලෙන් මදකට මිදී අවට බලන පෙම් යුවළක මුහුණේ ඇත්තේ වරදකාරී හැඟීමකි. නමුත් ඔවුහු යළි ප්‍රේමයේ ගිලෙති. හන්තාන සිසාරා යන නොනැවතෙන විසිල් හඬකි. දණ්ඩක් අතින් ගත් ආරක්ෂකයෙකු පෙම්වතුන් දෙසට ළං වන්නේ අශ්ශීල වදන් සමුදායක් ද මුදා හරිමිනි. ශරීර ප්‍රමාණයෙන් කුඩා යුවළක් ඔහුගේ ඉලක්කය වී ඇති බවකි. තරුණියගේ මුහුණේ ඇත්තේ ලැජ්ජාවකි. තරුණයාගේ මුහුණේ ඇත්තේ, පරාජිත හැඟීමකි. උද්‍යාන ආරක්ෂකයාගේ මුහුණේ ඇත්තේ ජයග්‍රාහී රෞද්‍ර බැල්මකි. පෙම් ලොවේ තනි වන්නට වෙනත් සෙවණක් සොයා යා යුතු බවට නියෝගයකි.  ඉහත දැක්වෙන්නේ පේරාදෙණිය උද්‍යානයේදී මීට මාස කිහිපයකට පෙර මාගේ නිරීක්ෂණයට ලක් වූ සිදුවීමකි. ශ්‍රී ලංකාවේ උද්‍යාන, වෙරළ තීර ඇතුළු ප්‍රසිද්ධ ස්ථාන තුළ පෙම්සුව විඳ ඇති පෙම්වතුන්ට මෙය අලුත් අත්දැකීමක් නොවේ.  සෑම වසරක ම පෙබරවාරි 14 වන දාට යෙදී ඇති  ලොව සමහර රටවල පෙම්වතුන්ට ආස්වාදජනක දිනයක් වෙද්දී ඇතැම් රටවල පෙම්වතුන්ට එය අභියෝගයකි. විශේෂයෙන් පාකිස්තානය සහ ඉන්දියාව වැනි දකුණු ආසියානු රටවල අන්තවාදී පාර්ශව ඊට දක්වන්නේ දැඩි විරෝධයකි.  ශ්‍රී ලංකාව ද ඇතුළුව කලාපීය රටවල ප්‍රේමය සහ ලිංගිකත්වය බොහෝ අවස්ථාවල සැලකෙන්නේ තහනම් මාතෘකා (Taboo) ලෙසය.  පසුගිය දිනක ලැගුම්හලකදී අත්අඩංගුවට පත් තරුණ තරුණියන් පිරිසක් පිළිබඳව පළ වූ වෙබ් පුවතක \"පාටියට ආපු තරුණියන්ගේ බෑග්වල උපත් පාලන කොපු\" යනුවෙන් පළ කර තිබිණි. උපත් පාලන කොපු ළඟ තබා ගැනීම පුවතක ශීර්ෂය බවට පත්වීමත් එසේ ළඟ තබා ගැනීම වරදක්දැයි යන්නත් ඇතැමෙක් සමාජ ජාල ඔස්සේ ප්‍රශ්න කළහ.  පෙම්වතුන්ගේ දිනය හෝ වෙනත් දිනවල ප්‍රසිද්ධ ස්ථානවල හෝ ලැගුම්හල් තුළදී පොලිසියේ අත්අඩංගුවට පත් වන තරුණ තරුණියන් පිළිබඳව ශ්‍රී ලංකාවෙන් ද වාර්තා වේ. විශේෂයෙන් එවැනි අත්දැකීමකට මුහුණ පෑමට සිදුවන තරුණියන් සමාජය හමුවේ අපවාදයට ද ලක් වන්නීය.    \"මට මේ ගැන පෞද්ගලික අත්දැකීමක් තිබෙනවා. A/L කරන කාලේ පන්ති ඇරිලා ගෙදර යන්න මම කුරුණෑගල බස් නැවතුම්පොළේ හිටියා. සීසන් එකෙන් යන්න සීටීබී බස් එකක් එනකන් තමයි බලා හිටියේ. 2010, 2011 කාලයේ කුරුණෑගල පෙම්වතුන් අසභ්‍ය විදිහට හැසිරෙනවා, පාක් එකේ ගොඩ දෙනෙක් අල්ලනවා කියලා රාවයක් ගිය කාලයක්. ඒ නිසා මේ බස් එකට නගින්න කියලා පොලිසිය ඇවිත් මට කිව්වා. මම කිව්වා නැහැ මම සීටීබී බස් එකක් එනකන් ඉන්නේ කියලා. සීටීබී නෙමෙයි එන බස් එකට නැගලා යන්න කියලා පොලිසිය කිව්වා. මට ඒ වෙලාවේ ඕන වුණේ මම වැරැද්දක් නෙවෙයි කරන්නේ කියලා පෙන්වන්න. බස් එකට නැග්ගා නම් මමත් වැරදිකරුවෙක් වෙනවා මට තාම මතකයි මම රෝස පාට ඇඳුමක් එදා ඇඳන් හිටියේ. ඊට පස්සේ මම ඒ ගවුම ඇන්දෙත් නැහැ. මොක ද ඒ ගවුම අතට ගන්නකොට මට ඒ සිද්ධිය මතක් වුණා. මාස තුනක් විතර යනකම් පාඩම් කරන්න බැරි වුණා. පාඩම් කරද්දී මතක් වෙනවා 'පොලිසිය මට බැන්නා නේ ද? මම වරදක් කළා ද?' කියලා. සෑහෙන්න කාලයක් යනකම් ඒක මානසිකව වද දුන්නා. එදා ඉඳන් මම හිතුවා මගේ නම වෙන විදිහකට ප්‍රසිද්ධ වෙන්න වැඩ කරනවා කියලා. ඒක තමයි මම එදා ගත්ත තීරණය. හැබැයි මම දන්නේ නැහැ තව ගැහැණු ළමයෙක් ඒ තීරණය ඒ විදිහට ගනී ද කියලා. එහෙම නැත්නම් ඒ ගැහැණු ළමයි ලජ්ජාවට ගෙදරට මුහුණ දෙන්න විදිහක් නැතිව වෙන විදිහක් තෝර ගන්න පුළුවන්,\"  කොළඹ විශ්වවිද්‍යාලයේ නීති පීඨයේ කථිකාචාර්යවරියක වශයෙන් කටයුතු කරන ධනුෂිකා අබේරත්න පෙම්වතුන් අත්අඩංගුවට ගැනීම සම්බන්ධයෙන් පවතින නීතිමය පසුබිම පිළිබඳ සංවාදය ආරම්භ කළේ පාසල් අවධියේ තමන් මුහුණ දුන් අත්දැකීමක් විස්තර කරමිනි. ශ්‍රී ලංකාවේ නීතියට අනුව විවාපත් විය හැකි වයස් සීමාව අවුරුදු 18 ය. නමුත් අවුරුදු 16 ඉක්මවූ තරුණියකට හෝ තරුණයෙකුට තමන් කැමති අයෙකු සමග ලිංගිකව එක් වීමට නීතියෙන් බාධාවක් නොමැත.  ප්‍රසිද්ධ ස්ථානයක හෝ ලැගුම්හලකදී වයස අවුරුදු 16 ඉක්මවූ පුද්ගලයන් අත්අඩංගුවට ගැනීම සඳහා ශ්‍රී ලංකාව තුළ නිශ්චිත නීතියක් නොමැති නමුත් ඒ සඳහා ශ්‍රී ලංකා පොලිසිය නීති කිහිපයක් යොදා ගන්නා බව කථිකාචාර්ය ධනුෂිකා අබේරත්න කියා සිටී. පෙම්වතුන් අත්අඩංගුවට ගැනීම සඳහා පාදඩ ආඥා පනත යොදා ගත හැකි දැයි යන්න ප්‍රශ්නයක් බව කී ඇය \"මෙය තිබෙන්නේ වීදියේ සැරිසරන ගණිකාවන් හෝ යාචකයන් තව පුද්ගලයන්ට කරදර කරනවා නම් එය වැළැක්වීමටයි. නමුත් මෙවැනි අයට වඩා පෙම්වතුන් මෙහි ඉලක්ක බවට පත් වීම ප්‍රශ්නයක්,\" යනුවෙන් පැවසුවාය.  ඉහත කී චෝදනා යටතේ පෙම්වතුන්  අත්අඩංගුවට ගනු ලැබුවත් අධිකරණයට ඉදිරිපත් නොකර ඔවුන් දෙමව්පියන් වෙත භාර දීමට හෝ සමථයකට ඒමට පොලිසිය බොහෝ අවස්ථාවල කටයුතු කරන බව ඇය පෙන්වා දෙන්නීය. ශ්‍රී ලංකා ආණ්ඩුක්‍රම ව්‍යවස්ථාවට අනුව පුරවැසියන් සතු මූලික අයිතිවාසිකම් 14 කි.   ඕනෑ ම පුද්ගලයෙකුට ඕනෑ ම ස්ථානයක ගැවසීමට ඇති අයිතිය එනම් යාමේ ඒමේ නිදහස ඉන් එකකි.   \"හැබැයි එහෙම කියලා යම් ස්ථානයක 'අශෝභනව' ලෙස හැසිරෙනවා නම් හෝ ලිංගික කර්තව්‍යක යෙදෙන්නේ නම් එවැනි අවස්ථාවක ඊට එරෙහිව නීතිමය ක්‍රියාමාර්ග ගත හැකියි,\" \"හැබැයි අදටත් 'අශෝභන ලෙස' හෝ 'අසංවර ලෙස' කියන දේ කිසි ම ස්ථානයක අර්ථ නිරූපණය වී නැහැ.  අඩු ම තරමේ පාදඩ ආඥා පනත හෝ අයාල ආඥා පනතෙවත් එය අර්ථ නිරූපණය කර නැහැ\" \"නඩු තීන්දුවක් දක්වා දුර ගිහින් නැති නිසා අධිකරණයේවත් මේ සම්බන්ධයෙන් අර්ථ නිරූපණයක් නැහැ,\" නීතිවේදිනී ධනුෂිකා අබේරත්න පැවසීය.  තමන් ප්‍රසිද්ධ ස්ථානයක \"අශෝභන\" ලෙස හැසිරී නොමැති නම් අත්අඩංගුවට ගැනීමට එරෙහි වීමට අයිතියක් ඇති බව කී නීතිවේදිනි ධනුෂිකා අබේරත්න \"එසේ නැති නම් එය ආණ්ඩුක්‍රම ව්‍යවස්ථාවේ සඳහන් ආකාරයට අත්තනෝමතිකව සිර භාරයට ගැනීමක්. ඊට එරෙහිව නැගී සිටීමට තමන්ට අයිතිවාසිකමක් තිබෙනවා,\" යනුවෙන් සඳහන් කළාය.  ඉන් නොනැවතී පොලිසිය වෙත රැගෙන යන්නේ නම් පැමිණිල්ල ලිවීමට පෙර සිය නිර්දෝෂීභාවය ඔප්පු කළ හැකි බවත් එසේ නොමැති විටක මූලික අයිතිවාසිකම් කඩ වීමේ නඩුවක් දක්වා දුරකට යා හැකි බව ඇය පෙන්වා දෙයි.   \"අශෝභන අයුරින් හැසිරුණු\" බවට චෝදනා කරමින් පෙම්වතුන් පිරිස් වශයෙන් අත්අඩංගුවට ගනු ලබන අවස්ථාවකදී තමන් \"මහ ජනතාවට කරදරයක් කර නොමැති නම් හෝ අශෝභන අයුරින් හැසිරී නොමැති නම්\" ඊට එරෙහිව නැගී සිටීමට අයිතියක් ඇති බව ද නීතිවේදිනිය අවධාරණය කරයි. \"අශෝභනව හැසිරී නැති නම් රංචු පිටින් අත්අඩංගුවට ගන්න කිසි ම නීතිමය ප්‍රතිපාදනයක් නැහැ. නමුත් ප්‍රශ්නය තියෙන්නේ එවැනි අවස්ථාකදී කිසි ම කෙනෙක් ඊට විරුද්ධ වෙන්නේ නැහැ,\"  \"විවාහ විය යුතු වයස අවුරුදු 18 කියලා අපේ නීතියේ තියෙනවා. හැබැයි ආදරය කරන්න පටන් ගත යුතු නිසි වසරක් දීලා නැහැ. ඒක හැඟීමක්. අවුරුදු 18 වෙනකම් ආදරය කරන්න බැහැ කියලා කොතැනකවත් සඳහනක් නැහැ,\" කෙසේ නමුත් පාසල් වැනි ආයතන තුළ ඒ සම්බන්ධයෙන් විනය පද්ධතියක් තිබිය හැකි බව ඇය පවසන්නීය. පෙම්වතුන්ට එළිමහනේ ගැවසීමට ඇති නිදහස සීමා කිරීමේ අවසන් ප්‍රතිඵලය \"කාමරයකින් අවසන් විය හැකි\" බව නීතිවේදිනී ධනුෂිකා අබේරත්නගේ අදහසය.  ශ්‍රී ලංකාවේ වත්මන් තරුණ පරපුර සහ වැඩිහිටි ප්‍රජාව ප්‍රේමය සහ ලිංගිකත්වය සම්බන්ධයෙන් දක්වන ආකල්පය කෙබඳු ද? එහි වෙනසක් සිදුවිය යුතු ද? ඒ සම්බන්ධයෙන් අදහස් දක්වමින් කැලණිය විශ්වවිද්‍යාලයට අනුබද්ධ ස්ත්‍රී පුරුෂ සමාජභාවී අධ්‍යයන කේන්ද්‍රයේ අධ්‍යක්ෂිකා සහ අපරාධ විද්‍යාව පිළිබඳ ජ්‍යෙෂ්ඨ කථිකාචාර්ය ආචාර්ය අනූෂා එදිරිසිංහ කියා සිටියේ \"ශ්‍රී ලංකාවේ නව යෞවනයන් සහ වැඩිහිටි ප්‍රජාව අතර පවතින බරපතළ සංස්කෘතික ගැටුමේ එක් අවස්ථාවක් පෙබරවාරි 14 දින පිළිබිඹු කරන්නේ,\" යනුවෙනි. වැඩිහිටියන් පෙම්වතා සහ පෙම්වතිය යන සංකල්පය දෙස බලන ආකාරයේ  ගැටලුවක් පවතින බව ඇයගේ අදහසය. \"දෙමව්පියෝ දරුවන්ගේ ආරක්ෂාව ගැන සිතනවා. හැබැයි දරුවන්ගේ නව යෞවන වියේ තිබෙන ලක්ෂණයක් අනුව ඒ අය සිතනවා අම්මලා තාත්තලා වැරදියි කියලා,\" නීතිය ක්‍රියාත්මක කරන ඇතැම් නිලධාරීන්ගේ ද ආකල්පමය වෙනසක් සිදු විය යුතු බව ඇය අවධාරණය කරන්නීය. \"පොලිස් නිලධාරියා කියන කෙනාත් ලිබරල් (නිදහස් මතවාදී) සමාජයක තිබෙන මේ සංකල්ප, ධර්මතා සහ අගනාකම් (Norms)  ග්‍රහණය කර ගත් අයෙක් නොවෙයි තාම. බොහෝ දෙනෙක් සාම්ප්‍රදායික ක්‍රමයට යන්නේ. පුහුණුව ලබපු අලුත් නිලධාරීන් ඒ දේවල් ඉගෙන ගන්නවා,\"    එමෙන් ම ශ්‍රී ලංකාව තුළ අයිතීන් මුල් කර ගත් සමාජයක් (Right base society) පිළිබඳ සංවාද කිරීමට තරම්  අධ්‍යාපනික දැනුමක් සහිත පිරිසක් බිහි වී නොමැති බව පවසන ජ්‍යෙෂ්ඨ කථිකාචාර්ය ආචාර්ය අනූෂා එදිරිසිංහ ඇතැම් විශ්වවිද්‍යාල මහාචාර්යවරුන් පවා සාම්ප්‍රදායික ගතිපැවතුම්වල එල්බ සිටින බව කියා සිටී. \"ගොලීයකරණය සමග ඇති වන සමාජීය වෙනස්කමත් එක්ක අපේ මිනිස්සුන්ගේ සිතුම් පැතුම් වෙනස් විය යුතුයි\" මේ අතර ශ්‍රී ලංකාවේ විවාහ විය හැකි (අවුරුදු 18) සහ ලිංගික කැමැත්ත දෙන වයස (අවුරුදු 16) සම්බන්ධයෙන් පවතින නීතියේ හිඩැසක් පවතින බව ආචාර්ය අනූෂා එදිරිසිංහ පෙන්වා දෙයි. \"එක්කෝ ලිංගික කැමැත්ත දෙන වයස අවුරුදු 18 කරන්න ඕනි. එහෙම නැතිනම් විවාහ වෙන වයස අවුරුදු 16 කළ යුතුයි,\" \"ලංකාවේ නීතියේ බරපතළ ප්‍රශ්නයක් තිබෙනවා. අවුරුදු 16 දී ලිංගික කැමැත්ත දිය හැකියි.  දහසයට වැඩි අය එහෙම ගිහින්, ළමා මව්වරුන් සහ ළමා ගර්භණීභාවය ලංකාවේ ප්‍රශ්නයක් බවට පත්වී තිබෙනවා.\" \"අවුරුදු 16 යි 18 යි අතර දරුවෝ ප්‍රෙග්නන්ට් වෙනවා. උපදින දරුවට තාත්තා නැති වෙනවා. මොක ද ඒ ළමයා බාලවයසක නම් ඔහුට පරිවාසෙට යන්න වෙනවා. මේ අය පොලිසිය ඉදිරියේ පොරොන්දු වෙනවා අනාගතයේ කසාද බඳිනවා කියලා. හැබැයි අනාගතයේදී ඒ තරුණයා හොයා ගන්න බැරි වෙනවා. උපදින දරුවට තාත්තා කෙනෙක් නැති වෙනවා,\"  ඉහත කී වයස් සීමාවන් සම්බන්ධ නීතිය වෙනස් විය යුතුවා සේ ම ශ්‍රී ලංකාවේ ලිංගිකත්වය සහ ප්‍රජනන සෞඛ්‍ය පිළිබඳ විවෘතව කතා කළ යුතු බවත් අපරාධ විද්‍යාව පිළිබඳ ජ්‍යෙෂ්ඨ කථිකාචාර්ය ආචාර්ය අනූෂා එදිරිසිංහ පෙන්වා දෙන්නීය.  තරුණ වියේ ප්‍රේමය වැනි, සංවේදී කරුණු පවුල් ප්‍රශ්න දක්වා මෙන් ම ජීවිත හානි දක්වා ද දුරදිග යා හැක. ප්‍රේම සබඳතා සම්බන්ධයෙන් දෙමව්පියන් දක්වන ප්‍රතිචාරය මෙන් ම ප්‍රසිද්ධ ස්ථානයක හෝ ලැගුම්හලකදී පොලිස් නිලධාරීන් හමුවේ තමන්ට මුහුණ දීමට සිදුවන අත්දැකීමක් මනසට තදින් බලපෑ හැක.  එවැනි අවස්ථාවක සිදු කළ යුත්තේ කුමක් ද? මානසික රෝග පිළිබඳ විශේෂඥ වෛද්‍ය ධනුජ මහේෂ් පවසන පරිදි නීතිය ක්‍රියාත්මක කරන පාර්ශව දක්වන ඇතැම් ප්‍රතිචාර හේතුවෙන් යම් පුද්ගලයෙකු අපහසුතාවට පත් විය හැක. තෙවන පාර්ශ්වයකින් හෝ තම දෙමව්පියන්ගෙන් ලැබෙන ප්‍රතිචාර හමුවේ චිත්ත පීඩාවකට ලක් වූ තරුණියක හෝ තරුණයකු පළමුව කළ යුත්තේ එය තම සමීපතමයෙකු සමග බෙදා ගැනීම බව ඔහු කියා සිටී.  \"එතනින් එහාට තමන්ගේ මානසික මට්ටම සකස් කර ගත නොහැකි නම් ඒ පිළිබඳ වෘත්තීයවේදියෙකුගේ: උපදේශකයෙක් වෙන්න පුළුවන්, මානසික වෛද්‍යවරයෙක් වෙන්න පුළුවන් එවැනි අයෙකුගේ උපකාර ලබා ගැනීමයි සිදු කළ යුත්තේ,\" \"වැදගත් ම දේ තමයි මේ අත්දැකීම දරා ගත නොහැකි නම් එය තවත් කෙනෙකු සමග බෙදා ගැනීම,\"  මේ වන විට ශ්‍රී ලංකාවේ පාසල්  සහ විශ්වවිද්‍යාල බොහොමයක උපදේශන සේවා ආරම්භ කර ඇති බව කී විශේෂඥ වෛද්‍යවරයා තමන්ට ඇති මානසික ගැටලු සම්බන්ධයෙන් ඒ හරහා උපකාර ලබා ගත හැකි බව පැවසීය.  ඒ හැරුණුකොට රජයේ රෝහල් තුළ ක්‍රියාත්මක මානසික සායන මගින් ද උපකාර ලබා ගැනීමට හැකි බව ඔහු පැවසීය.  එමෙන් ම තමන් ජීවත් වන කුමන හෝ රටක යම් කිසි සංස්කෘතික නීති රාමුවක් තිබේ නම් ඊට ගැලපෙන අයුරින් කටයුතු කිරීමට ද තරුණ තරුණියන්ට වගකීමක් ඇති බව විශේෂඥ වෛද්‍යවරයා පෙන්වා දෙයි. නිසි කලට පෙර සංවාසයේ යෙදීම,  බව ලිංගික හැසිරීම් පිළිබඳ මෑතකදී බ්‍රිතාන්‍යයේ සිදු කරන ලද සමීක්‍ෂණයකින් හෙළි විය. තමන් පළමු වරට සංවාසයේ යෙදුණේ, \"නිසි කාලයේ නොවන\" බව බ්‍රිතාන්‍යයේ වෙසෙන විසි වෙනි  වියේ පසුවන තරුණියන්ගෙන් තුනෙන් එකකට වැඩි පිරිසක් සහ තරුණයන්ගෙන් හතරෙන් එකක් පිළිගන්නා බව ද සමීක්ෂණ වාර්තාවේ සඳහන් වුනි. පාසල් වියේ හට ගන්නා ආදර සබඳතාවක් හේතුවෙන් අධ්‍යාපන කටයුතු කඩාකප්පල් වේ නම් ඒ පිළිබඳ තරුණ තරුණියන් අවධානය යොමු කළ යුතු බව පෙන්වා දෙන විශේෂඥ වෛද්‍ය ධනුජ මහේෂ් \"ආදරය ඇති වීම ස්වභාවික තත්ත්වයක්. තරුණ වයසේ ඇති වන ආදරය ගැන හරි වැරැද්ද කතා කිරීමට ප්‍රථම මෙය ස්වභාවික තත්ත්වයක් කියන මානසිකත්වයෙන් බැලුවොත් අපට පුළුවන් දරුදැරියන් නිසි මගට ගන්න,\" යනුවෙන් සඳහන් කළේය. පාසල් වියේදී හෝ උසස් අධ්‍යාපනය ලබන අවදියේ ප්‍රේම සබඳතා නිසා මානසික පීඩාවකට පත්ව වෛද්‍යවරයෙකුගේ සහය පැතීම ලැජ්ජාවට කරුණක් ද? එවැනි තරුණයෙකු හෝ තරුණියක දෙස ඔවුන්ගේ මිතුරු මිතුරියන් මෙන් ම සෙසු සමාජය දක්වන්නේ කෙබඳු ආකල්පයක් ද? මානසික ගැටලු, එනම් රෝගී නොවන තත්ත්වයන් සම්බන්ධයෙන් සමාජයේ පවතින අපවාදය (Stigma) ලෝකය පුරා අඩුවැඩි වශයෙන් දැකිය හැකි තත්ත්වයක් බව විශේෂඥ වෛද්‍ය ධනුජ මහේෂ් පවසයි.   මානසික ගැටලු සම්බන්ධයෙන් උපදෙස් පතා ශ්‍රී ලංකාවේ තරුණ පරපුර වෘත්තීය සුදුසුකම් ඇති පාර්ශ්ව වෙත පැමිණීමේ ප්‍රවණතාව මීට වසර විස්සකට පැවති තත්ත්වයට වඩා වැඩි බව කී ඔහු \"මම දන්න සමහර අවස්ථා තිබෙනවා මානසික තත්ත්ව සම්බන්ධයෙන් වෛද්‍යවරු හමුවීමට යන්න බැහැ කියලා දෙමව්පියන් කියනවා. නමුත් දරුවෝ ඉන්නවා එහෙම දෙමව්පියන් කැඳවාගෙන මානසික වෛද්‍යවරු හමුවීමට එන,\" \"මේ මානසික තත්ත්ව කියන දේ, අවුරුදු ගාණකට කලින් මේ රටේ තිබ්බ තත්ත්වය අනුව විශේෂිත බලවේගවලින් පාලනය වන නැතිනම් ලැජ්ජාවට පත් විය යුතු රෝග තත්ත්වයක් නොවෙයි,\"  ආදර සම්බන්ධයක් පිළිබඳ කන වැකුණු වහා දෙමව්පියන් කලබලයට පත්වීම බොහෝ විට සිදුවන බව කී විශේෂඥ වෛද්‍යවරයා \"ඒ කලබලය තුළ සමාජයේ අනෙක් අය ඉදිරියේ දරුවා හෝ දැරිය අගතියකට පත් වෙනවා\" යනුවෙන් සඳහන් කළේය. දරුවාගේ හෝ දැරියගේ ආත්මගරුත්වයට හානියක් නොවන සේ දෙමව්පියන් ඔවුන්ට අවවාද කළ යුතු බව විශේෂඥ මතයය. ගටලුකාරී අවස්ථාවක \"පවුලක් වශයෙන්\" දෙමව්පියන් සහ දරුවන්ට එක්ව පැමිණ මානසික වෛද්‍යවරයෙකුගේ උපදේශන ලබා ගත හැකි බවත් මානසික රෝග පිළිබඳ විශේෂඥ වෛද්‍ය ධනුජ මහේෂ් වැඩිදුරටත් සඳහන් කළේය.  එසේ නොවන අවස්ථාවකදී දැරූ දැරියන්ගේ ජීවිත පවා හානි වන අවස්ථා දැකිය හැකි බව විශේෂඥ වෛද්‍ය ධනුජ මහේෂ් පෙන්වා දෙයි. "}, {"headline": "කොලෙස්ටරෝල් සඳහා වන ඖෂධ ගැන ශ්‍රී ලාංකික පර්යේෂකයින් පිරිසකගෙන් නව සොයා ගැනීමක්", "date": "2019 පෙබරවාරි 22", "news": "ශ්‍රී ලංකාව ඇතුළු ලොව පුරා වෙසෙන බාල, තරුණ, මහලු කෝටි සංඛ්‍යාත පිරිසක් ශරීරයේ කොලෙස්ටරෝල් වැඩි වීමේ තත්ත්වයෙන් පීඩා විඳිති.  ශරීරයේ කොලෙස්ටරෝල් ප්‍රමාණය ඉහළ මට්ට්මක පැවතීම, හෘදයාබාධ   හට ගැනීමට එය එක් ප්‍රධාන හේතුවක් බව වෛද්‍ය විශේෂඥයෝ පවසති.  කොලෙස්ටරෝල් ශරීරය පුරා ගමන් කරන්නේ රුධිරයේ ප්‍රෝටීන මාර්ගයෙනි. කිසිවෙකුගේ ශරීරයේ ධමනිවල කොලෙස්ටරෝල් තැන්පත් වුවහොත් එමගින් මොළයට සහ ශරීරයේ අනෙක් කොටස්වලට ලේ සැපයීම සීමා විය හැකිය.  ශරීරයේ ඉහළ කොලෙස්ටරෝල් පිළිබඳ කිසිදු රෝග ලක්ෂණයක් නොමැති අතර, ඔබේ පවුලේ සාමාජිකයන් හෘදයාබාධ, ආඝාත, අධික රුධිර පීඩනය හෝ ස්ථුලභාවයෙන් පීඩා විදින්නේ නම් ඔබේ ශරීරයේ ද කොලෙස්ටරෝල් ප්‍රමාණය ඉහළ මට්ටමක පැවතීමේ අවදානමක් තිබේ.   කිසිවෙකුගේ ශරීරයේ කොලෙස්ටරෝල් ප්‍රමාණය ඉහළ නම් ආහාර පාලනය කිරීම සහ ව්‍යායාම වැනි ක්‍රමවලින් එය පාලනය කළ හැකිය. ඖෂධ ලබා ගත යුත්තේ වෛද්‍ය උපදෙස් අනුව පමණි.  ස්ටැටින්ස්   යනු ශරීරයේ කොලෙස්ටරෝල් පාලනය කිරීම පිණිස වෛද්‍යවරුන් විසින් බහුලව නියම කරනු ලබන ඖෂධයකි. විවිධ ඖෂධ නාමවලින් විවිධ වර්ගයේ ස්ටැටින්ස් වෙළෙඳපොළේ පවතී.  කොලෙස්ටරෝල් පාලනය කිරීම උදෙසා භාවිත කරන ස්ටැටින්ස් ඖෂධ හේතුවෙන් ද බොහෝ අතුරු ආබාධ ඇති විය හැකිය.  තාවකාලික දෘශ්‍යාබාධ, පෙනීම බොඳ වීමේ ස්වභාවයන්, තාවකාලිකව මතක ශක්තිය බිඳ වැටීම, අසාමාන්‍ය අක්මා ක්‍රියාකාරිත්වයන්, මාංශ පේශිවල ආබාධ සහ ඇතැම් විට පිළිකා සම්බන්ධ ආබාධවලට තුඩු දීම, සීනි පරිභෝජනය පාලනය කරගත නොහැකි වීම සහ දියවැඩියාව ඇති වීමේ අවදානම පවා එම ඖෂධවල අතුරු ආබාධ ලෙසින් වෛද්‍ය විශේෂඥයින් හඳුනාගෙන තිබේ.  එවැනි අතුරු ආබාධ හඳුනාගෙන තිබුණ ද, ස්ටැටින්ස් ඖෂධ භාවිත කිරීම හේතුවෙන් මෙතෙක් හඳුනාගෙන නොතිබුණ සාධනීය ප්‍රතිඵල ද ඇති විය හැකි බව සොයා ගැනීමට ශ්‍රී ලාංකික විද්‍යාඥයන් පිරිසක් සමත් වී සිටිති.  ශරීරයේ සෛලවල ඇති වන ක්‍රියාදාමය පාලනය කරන   නම් ප්‍රතිග්‍රාහක ප්‍රෝටීනයේ ක්‍රියාකාරිත්වය ආශ්‍රයෙන් කරන ලද සිය සොයා ගැනීම, විද්‍යා සොයා ගැනීම් සම්බන්ධ ලෝ ප්‍රකට ප්‍රකාශනයක් වන   ප්‍රකාශයට පත් කර තිබේ.  ඇමෙරිකා එක්සත් ජනපදයේ ටොලේඩො විශ්වවිද්‍යාලයේ   මග පෙන්වීම යටතේ මෙම පරීක්ෂණයේ යෙදුණේ, මිතිලා තෙන්නකෝන්   ප්‍රමුඛ ශිෂ්‍ය ශිෂ්‍යාවන් සිව් දෙනෙකි.  දිනේෂ් කංකානම්ගේ  , කණිෂ්ක සෙනරත්   සහ සේරා ෆාසි   අනෙක් තිදෙනාය. ඒ අතරින් තිදෙනෙකු ම ශ්‍රී ලාංකිකයන් වීම ද විශේෂත්වයකි.  \"මේ   තියෙනව ඔබේ ඇහේ, ඔබේ දැකීම ලබා දෙන්න, ඔබේ හෘද ස්ඵන්දනය වැඩි කරන්න හෝ අඩු කරන්න, ඔබේ වකුගඩුවල, ඔබේ අක්මාවේ මේ හැම තැන ම මේ    ක්‍රියාත්මක වෙනවා,\" ආචාර්ය අජිත් කරුණාරත්න තමන් ඇතුළු පිරිසගේ සොයා ගැනීම බීබීසී සිංහල සේවය සමග විස්තර කිරීම ආරම්භ කළේ එලෙසිනි.  \"මේ ප්‍රෝටීන වර්ග කොතරම් අපේ ශරීරයේ දේවල් පාලනය කරනව ද කියනවා නම්, දැනට ඖෂධ වෙළෙඳපොළේ තියන ඖෂධවලින් 40% ක් ම විතර යොමු කරලා තියෙන්නේ මේ ප්‍රෝටීන පාලනය කරන්න.\" එබැවින් ශරීරයේ කොලෙස්ටරෝල් ප්‍රමාණය පාලනය කිරීම තුළින් ඉහත කී ප්‍රෝටීන පවුලේ ක්‍රියාකාරිත්වය පාලනය කළ හැකි ද යන්න සොයා බැලීම මිතිලා තෙන්නකෝන් ඇතුළු පර්යේෂකයන් පිරිසගේ උත්සහය විය. \"මොක ද එහෙම අඩපණ කරනවා නම්, ඒ ස්ටැටින්ස් පාවිච්චි කිරීම තුළ ඇති වන අතුරු ආබාධ අපිට ඉතා පහසුවෙන් පැහැදිලි කරන්න පුළුවන්.\" ස්ටැටින්ස් ඖෂධ මගින් ශරීරය තුළ තිබෙන   ප්‍රෝටීනය විශාල වශයෙන් අඩපණ කරන බව සොයා ගැනීමට ශ්‍රී ලාංකික විද්‍යාඥයන් පිරිස සමත් වූහ.  ආචාර්ය අජිත් කරුණාරත්න පවසන පරිදි   ක්‍රියාකාරිත්වය අඩපණ කිරීම තුළ එහි වාසිදායක මෙන් ම අවාසිදායක බලපෑම් ද සොයා ගැනීමට ඔවුන්ට හැකි වී තිබේ.  \"මේ  පවුලේ ප්‍රතිග්‍රාහක අපේ ශරීරයේ පාලනය කරන එක ක්‍රියාකාරිත්වයක් තමයි සෛල ශරීරයේ එක තැනක ඉඳල තව තැනකට ගමන් කරන එක. ඒ ගමන් කරන අතර තියෙනවා ප්‍රතිශක්තිකරණ සෛලත්. ඒ වගේ ම පිළිකා සෛලත් ඒ විදියට ගමන් කරනවා,\" ආචාර්ය අජිත් කරුණාරත්න පැහැදිලි කළේය.  කොලෙස්ටරෝල්  පාලනය කරන ස්ටැටින්ස් ඖෂධ මගින්  පවුලේ ප්‍රතිග්‍රාහක පාලනය කිරීම මාර්ගයෙන් ප්‍රතිශක්තිකරණ සෛල සහ පිළිකා සෛල ශරීරය තුළ ගමන් කිරීමේ හැකියාව අඩු විය හැකි බව පර්යේෂණයේ ප්‍රධාන ම සොයා ගැනීමකි.   \"ඒ අඩු කිරීම 80%ක විතර අඩු කිරීමක්. ඒ කියන්නේ මුලින් 100ක් ගමන් කළා නම් දැන් යන්නේ 20යි. ඒ කියන්නේ අපිට උපකල්පනය කරන්න පුළුවන්, පිළිකා පැතිරීම ස්ටැටින්ස්වලින් අඩු කරනවා කියල. හැබැයි අපි දන්නේ නැහැ ස්ටැටින්ස්වලින් ප්‍රතිශක්තිකරණ සෛලය අඩු කළොත් ඒ දෙකෙන් ප්‍රබල වෙන්නේ මොකක් ද කියල,\" ඔහු විස්තර කළේය.  \"ඉතින් මේ ගැන තවත් පර්යේෂණ කරන්න අවශ්‍යයි.\" එමෙන් ම හෘදයාබාධ රෝග පාලනය කිරීම පිණිස ද ස්ටැටින්ස් උපකාරී විය හැකි බව ශ්‍රී ලාංකික විද්‍යාඥ පිරිසගේ අනෙක් ප්‍රධාන සොයා ගැනීමය.  \"අපි දැනට නිගමනය කරනවා කොලෙස්ටරෝල් අඩු කිරීමට අමතරව, හෘදයාබාධයක් වෙලාවේදී ඒකෙන් සුවය ලබන්න තියන හැකියාව ස්ටැටින්ස් ඖෂධ මගින් වැඩි කරනව කියන එක.\" මිනිස් සෛල ස්ටැටින්ස් ඖෂධයට නිරාවරණය කරමින් විද්‍යාගාරය තුළ සිදු කරන ලද සිය පර්යේෂණයේ ප්‍රතිඵලය සම්බන්ධයෙන් සතුන් හෝ මිනිසුන් යොදාගෙන තවදුරටත් පර්යේෂණ පැවැත්විය යුතු බව ද ආචාර්ය අජිත් කරුණාරත්න වැඩිදුරටත් පැවසීය.  "}, {"headline": "ශ්‍රී ලංකා පාතාලය: \"කෙරුමන්ගේ\" අන්වර්ථ නම් හැදුණු හැටි", "date": "2019 පෙබරවාරි 15", "news": "මාකඳුරේ මදුෂ්, කංජිපාන ඉම්රාන්, අංගොඩ ලොක්කා, පුල්ලපලම් අජ්මි, ජලිබර් සියාම්, ඕළු මරා, සන්ෂයින් සුද්දා, ජංගා, හයිබ්‍රිඩ් සුද්දා.  මේ, පසුගිය දිනවල ශ්‍රී ලංකාවේ මාධ්‍යවල නිතර ඇසුණු පාතාල නායකයන් බව පැවසෙන අයගේ නම් කිහිපයකි.  පසුගිය පෙබරවාරි 5 වන දා මාකඳුරේ මදුෂ් ඇතුළු 31 දෙනෙකු ඩුබායි නගරයේ මත්ද්‍රව්‍ය සම්බන්ධ චෝදනා මත අත්අඩංගුවට පත්වීමත් සමග දිනපතා මාධ්‍යවල මෙම නම් සම්බන්ධ කර ගනිමින් ප්‍රවෘත්ති පළ වීම ආරම්භ විය.  මේ අතරින් බොහෝ දෙනා පොලිසියට අවශ්‍යව සිටි පාතාල නායකයන් වූහ. ඔවුන් අත්අඩංගුවට පත්වීමත් සමග සමාජ මාධ්‍යවල කතාබහට ලක්වූ තවත් කරුණක් වූයේ, මෙම පාතාල නායකයන්ගේ අන්වර්ථ නම් පිළිබඳවයි.  බොහෝ දෙනෙකු විසින් තමන්ගේ මිතුරන්ව ද එවැනි අන්වර්ථ නාමවලින් හඳුන්වනු ලැබීම දක්වා සමාජ මාධ්‍යවල එම කතාබහ පැතිරී ගියේය.  පාතාල නායකයන්ගේ  අන්වර්ථ නම් බහුතරයක් ඔවුන්ගේ උපන්ගම හෝ ඔවුන් ක්‍රියාත්මක වන ප්‍රදේශය හා පටබැඳී ඇති බව පෙනේ. උදාහරණයක් ලෙස මදුෂ්, මාකඳුරේ මදුෂ් ලෙස හැඳින්වෙන්නේ මාකඳුර ඔහු ජීවත් වූ ප්‍රදේශය වීම හේතුවෙන් බව පැවසේ.   හිටපු පාතාල නායකයන් වන බැද්දගානේ සංජිව සහ නාවල නිහාල් ද එලෙස තම උපන් ගම් මූලික කර ගනිමින් ඇති කර ගත් නම් වේ.  ඊට අමතරව ඔවුන් කළ රැකියා, අපරාධ, සහ ශරීරයේ හැඩය ඔවුන් හැසිරුණු ආකාරය ආදී කරුණු මෙම නම් පටබැඳීමට හේතු වී ඇති බව එම නම් ගැන සොයා බැලීමේදී පෙනී යයි.  මේ තොරතුරුත් කියවන්න: මෙලෙස පාතාල නායකයන් අනවර්ථ නම් ගැන උනන්දුවක් දක්වන්නේ ජනතාව තුළ ඔවුන් ගැන ත්‍රාසයක් ඇති කිරීමේ අරමුණින් බව නම සඳහන් කිරීමට අකමැති වූ බන්ධනගාර නියාමකවරයෙක් බීබීසී සිංහල සේවයට කියා සිටියේය.  \"දැන්, චමින්ද රවී ජයනාත් කියන්නේ නැතුව දෙමටගොඩ චමින්ද කියලා කිව්වොත් පොඩි බයක් ඇති වෙනව නේ. ඕකට තමයි ඔහොම නම් දාගන්නේ. පාතාලේ කෙරුමෙක් වුණොත් නමක් තියෙනවා ඔහොම, මිනිස්සු බය කරගෙන නේ මේ ඔක්කොම සෙල්ලම් දාන්නේ.\" එම නිලධාරියා පැවසීය.  \"සමහර ඒවා මේ අපි අපේ යාළුවන්ට කියනවා වගේ සුරතල් නාම, වැඩේ වෙන්නේ ඔවුන් ප්‍රසිද්ධ වෙන්නේ ඒ නමෙන්, ගොඩක් අයගේ ඇත්ත නම් කවුරුත් දන්නේ නැහැ.\" ඔහු පැවසුවේය.  ඇතැම් පාතාල නායකයන් තමන්ට පටබැඳි නම්වලට එතරම් කැමැත්තක් නොදැක්වූ බව ඔහු කියා සිටියේය. සොත්ති උපාලි සහ පොට්ට නවුෆර් ඊට උදාහරණක් ලෙස දැක්වීය.  නම ගිය පාතාල නායකයන් කිහිප දෙනෙකුට අනවර්ථ නම් පටබැඳුණු ආකාරය ගැන බීබීසී සිංහල සේවයට හෙළි වූ කරුණුයි මේ.  මාකඳුරේ මදුෂ් සමග අත්අඩංගුවට ගැනීමත් සමග කතාබහට ලක්වූ නමකි, කංජිපාන ඉම්රාන්. කංජිපාන  යන්න දෙමළ භාෂාවෙන් කැඳ හට්ටිය ලෙස පරිවර්තනය වේ. කංජිපාන ඉම්රාන් විසූ මාළිගාවත්තේ ප්‍රදේශවාසියෙකු පැවසුවේ, ඉම්රාන්ගේ පියා කැඳ විකිණීමේ නිරත වීම ඔහුට එලෙස නමක් පටබැඳීමට හේතු වී ඇති බවයි. ඉතිරි වන කැඳ හට්ටි තම නිවසට ගෙන යාම ඉම්රාන් විසින් සිදු කළ නිසා ඔහු ප්‍රදේශයේ කංජිපාන ඉම්රාන් ලෙස ප්‍රකට වී තිබේ. 2015 වසරේදී ඔහු ඩුබායි වෙත පැන ගොස් ඇත්තේ පොලීසිය ඔහුව අත්අඩංගුවට ගැනීමට සෙවීමත් සමගය.  මෑත කාලයේ මරණ දඬුවම නියම වූ මත්ද්‍රව්‍ය ජාවාරම්කරුවෙකු ලෙස ගම්පොළ විදානලාගේ සමන්ත කුමාර නොහොත් වෙලේ සුදා හැඳින්විය හැකිය. තමන්ට වෙලේ සුදා යන නම ලැබුණේ කෙසේ දැයි ඔහුගෙන් වරක් අධිකරණයේදී ප්‍රශ්න කර තිබිණි. එයට පිළිතුරු දෙමින් ඔහු පවසා ඇත්තේ කුඩා අවදියේ සිට පවුලේ හිතමිතුරන් තමන්ව සුදා ලෙස හැඳින්වූ බවත් සිය නිවස ආසන්නයේ වෙලක් තිබීම හේතුවෙන් තමන් පසුකාලයේ වෙලේ සුදා බවට පත්වූ බවත් ඔහු අධිකරණය හමුවේ කියා සිටියේය.  1990 දශකයේ නම ගිය පාතාල නායකයෙකු ලෙස හැඳින්වෙන සොත්ති උපාලි මෙරට නම ගිය අපරාධකරුවෙකු විය. උපාලි රංජිත් වන ඔහු සොත්ති උපාලි ලෙසින් ඔහුව ඇමතීම එතරම් ප්‍රිය නොකළ බව පැවසේ.  ඔහුගේ එක් අතක පැවති  අබාධිත තත්ත්වය නිසා ඔහුට සොත්ති උපාලි යන නම පටබැඳුණු බව වාර්තා වේ. පොලිස් නිලධාරියෙකු ලෙස ද කටයුතු කර ඇති ඔහු 1998 වසරේදී ඝාතනයට ලක් විය.  මහාධිකරණ විනිසුරු සරත් අඹේපිටිය ඝාතනය කිරීමේ වරදට ජීවිතාන්තය දක්වා සිරදඬුවම් විඳින පාතාලයේ ප්‍රබලයෙකු ලෙස හඳුන්වන පොට්ට නවුෆර් ද ඔහුගේ පටබැඳි නාමයට කැමැත්තක් දැක්වූ අයෙකු නොවීය. පාතාල ගැටුමකදී එල්ල වූ අත්බෝම්බ ප්‍රහාරයක් හේතුවෙන් ඔහුගේ දකුණු ඇස අන්ධ වීම මොහමඩ් නියාස් නවුෆර් \"පොට්ට නවුෆර්\" වීමට හේතු වී තිබේ. බදුල්ල බන්ධනාගාරයේ දැනට රඳවා සිටින පොට්ට නවුෆර් එහි සිට තම කල්ලිය මෙහෙයවන බවට ද පසුගිය කාලයේ චෝදනා එල්ල විය.  දකුණේ පාතාලේ ප්‍රධාන චරිතයක් ලෙස සැලකෙන අජිත් වසන්ත හෙවත් වම්බොට්ටා 2000 වසරේ සිට 2006 වසර දක්වා සිදු වූ අපරාධ රැසකට සම්බන්ධ බවට චෝදනා ලැබූවෙකි. වම්බොට්ටා යන නම ඔහුට පටබැඳි තිබුණේ, ඔහු මුල් කාලයේ සූරියවැව වෙළඳපොළේ වම්බටු ව්‍යාපාරිකයෙකු ලෙස ප්‍රසිද්ධ වීම නිසාය. 2006 වසරේ ඝාතනය වෙද්දී ඔහුට එරෙහිව ඝාතන නඩුවක් විභාග වෙමින් තිබිණි. මාලිගාවත්ත ප්‍රදේශය කේන්ද්‍ර කර ගනිමින් 2000 වසරේ සිට විවිධ අපරාධ සිදු කළ බවට ප්‍රසිද්ධව සිටි පුද්ගලයෙකි, එම්.කේ. ඉමිතියාස් හෙවත් ආනමාළු ඉමිතියාස්. කෙසෙල් ව්‍යාපාර සිදු කිරීම නිසා ඔහුට මෙම නම පටබැඳුණු බවට ඇතැමුන් ප්‍රකාශ කළත් තවත් සමහරෙකු පවසන්නේ ඕනෑ ම ප්‍රශ්නයකින් ලිස්සා යාමට ඔහුට ඇති දක්ෂතාව නිසා ඔහුට 'ආනමාළු ඉමිතියාස්' යන නම පටබැඳුණු බවයි. වසර ගණනාවක් මාලිගාවත්ත ප්‍රදේශය පුරා අණසක පතුරවමින් සිටි ආනමාළු ඉම්තියාස් 2009 වසරේදී පැහැරගෙන ගොස් ඝාතනය කර තිබිණි.  1990 දශකයේ නම ගිය මත්ද්‍රව්‍ය ජාවාරම්කරුවෙකු ලෙස චෝදනා ලැබූවෙකු ලෙස කරුපයියා වාප්පුබාලන් හෙවත් තෙල් බාලා හැඳින්විය හැකියි. වැල්ලම්පිටිය ප්‍රදේශයේ කම්කරුවෙකු ලෙස තම ජීවිතය ආරම්භ කර ඇති ඔහුට තෙල් බාලා ලෙස නම ලැබෙන්නේ තෙල් කරත්තයක්‌ මිලදී ගෙන ගෙයින් ගෙට ගොස්‌ තෙල් විකිණීම සිය රැකියාව කර ගැනීමත් සමගය. පසුව එම ප්‍රදේශයේ තෙල් ව්‍යාපාරය ම ඔහුගේ අණසකට පත් වීම එම නම තවත් ජනප්‍රිය වීමට හේතු වී තිබේ. 90 දශකය අවසානයේ එල්.ටී.ටි.ඊ සංවිධානයට සහය දැක්වූ  බවට චෝදනා කරමින් පොලිසිය ඔහුව අත්අඩංගුවට ගැනීමට සූදානම් වන විට තෙල් බාලා ඉන්දියාවට පැන යාමට සමත් විය. 2017 වසරේ ඔහු ඉන්දියාවේදී මරණයට පත් විය.  සින්නයියා ගුණසේකරන් හෙවත් කිඹුලා ඇළේ ගුණා 90 දශකයේ සිට මත්ද්‍රව්‍ය ජාවාරම් සඳහා ප්‍රකට අපරාධකරුවෙකු ලෙස පොලිසිය හඳුන්වයි. කිඹුලා ඇළ ප්‍රදේශය කේන්ද්‍ර කර ගනිමින් පාතාලයට පිවිසි නිසා පාතාල ලෝකයේ ඔහුව හැඳින්වූයේ කිඹුලා ඇළේ ගුණා ලෙසිනි. 2008 වසරේ මොහු ඉන්දියාවට පැන ගිය අතර තවමත් ඉන්දියාවේ සිට ශ්‍රී ලංකාවේ මත්ද්‍රව්‍ය ජාවාරම්වල නියැලෙන බවට පොලිසිය සැක කරයි. පසුගිය වසරේ බලපිටිය මුහුදු තිරයේදී අත්අඩංගුවට පත්වූ හොරොයින් කිලෝග‍්‍රෑම් 231ට කිඹුලා ඇළේ ගුණාගේ සම්බන්ධතාවක් ඇත්දැයි පොලිසිය පරීක්ෂණ පවත්වයි.  කඩුවෙල ප්‍රදේශය කේන්ද්‍ර කර ගනිමින් පාතාල නායකයෙකු ලෙස ක්‍රියා කළ ධම්මික ප්‍රදීප් කුමාර, දක්ෂ කරාටේ ක්‍රීඩකයෙකු වීම නිසා කරාටේ ධම්මික නමින් හැඳින්වූ බව සැලකේ. කරාටේ ක්‍රීඩාවෙන් සමස්ත ලංකා මට්ටමේ සම්මාන ද ඔහු දිනාගෙන ඇති බවට වාර්තා වන අතර එක වර කිහිප දෙනෙකුට පහර දීමට හැකියාවක් ඇති පුද්ගලයෙකු ලෙස ඔහු හැඳින්වෙයි. මිනීමැරුම් චෝදනා ගණනාවක් ඇති කරාටේ ධම්මික 2011 වසරේදී අභිරහස් ලෙස අතුරුදන් විය.  රණාලේ සමයං හෙවත් අරුණ උදය ශාන්ත පතිරණ මෑත කාලයේදී දැඩි කතාබහට ලක්වූ පාතාල නායකයෙකු ලෙස හැඳින්විය හැක. 2017 වසරේ කළුතරදී බන්ධනාගාර බසයක් තුළ සමයං ඝාතනය කළ අතර ඔහුට එරෙහිව ඒ වන විටත් අපරාධ චෝදනා ගණනාවක් විභාග වෙමින් තිබිණි. තමන් සමයං ලෙස හඳුන්වන්නේ \"යාළුවොත් එක්ක ඉඳලා දඟලලා.. කියන දේ අහන්නේ නෑනෙ.. ඒකයි\" යනුවෙන් ඔහු ඝාතනයට ලක් වීමට පෙර පුවත්පතකට පවසා තිබිණි.  "}, {"headline": "ඔස්කාර්: ඔලීවියා කෝල්මන් හොඳම නිළිය ලෙස සම්මාන ලබයි", "date": "2019 පෙබරවාරි 25", "news": "ඉරිදා රාත්‍රියේ (පෙබ 24) පැවති ඔස්කාර් සම්මාන උළෙලේදී කිසිවෙක් බලාපොරොත්තු නොවූ ආකාරයට හොඳම නිළියට හිමි සම්මානය දිනා ගැනීමට බ්‍රිතාන්‍ය නිළි ඔලීවියා කෝල්මන් සමත් විය. \"Greek Book\" චිත්‍රපටයට හෙඳම චිත්‍රපටයට හිමි සම්මානය හිමිවිය.  මෙවර 91 වෙනි වරටත් පැවැත්වූ ඔස්කාර් සම්මාන උළෙල පැවැත් වුනේ, ඇමෙරිකාවේ ලොස් ඇන්ජලීස් නගරයේය.  \"The Favorite\" චිත්‍රපටයේ රඟපෑම වෙනුවෙන් හොඳම නිලියට හිමි සම්මානය දිනාගත් ඔලීවියා කෝල්මන්, නරඹන්නන් අමන්දානන්දයට පත්කරමින් හාස්‍යජනක මෙන්ම සංවේදී කතාවක්ද ඇය පැවැත්වුවාය.   \"Green Book\" හොඳම චිත්‍රපටයට හිමි සම්මානය සහ තවත් සම්මාන දෙකක් දිනාගත්තේය. නෙට්ෆ්ලික්ස් නිර්මාණයක් වූ \"Roma\" හොඳම චිත්‍රපටයට හිමි සම්මානය දිනාගනු ඇතැයි බොහෝ දෙනා තුළ විශ්වාසයක් තිබිණි.    \"Bohemian Rhapsody\" වැඩිම සම්මාන හිමිකර ගත් චිත්‍රපටය බවට පත්වුයේ සම්මාන හතරක් දිනාගනිමිනි.  හොඳම නිළිය සඳහා කෝල්මන් සහ \"The Wife\" හි රඟපෑ ග්ලෙන් ක්ලෝස් අතර පැවතියේ තියුණු තරඟයකි. මේ වන විට ක්ලෝස්, හොඳම නිළිය සඳහා හත් වරක් යෝජනා වී ඇති අතර ඉන් එක් වරක් හෝ ජය ගැනීමට ඇය සමත් වී නැත.  තම සම්මානය දිනාගත් පසු සතුටු කඳුළු වගුරවමින් කොල්මන් පැවසුවේ, \"ඒක ඇත්තටම හරිම මානසික පීඩනයක්. මේක හාස්‍යයට කරුණක්! මට ඔස්කාර් සම්මානයක් ලැබිලා.\"    2009 දී කේට් වින්ස්ලට් මෙම සම්මානය දිනාගත් පසු එය දිනු ප්‍රථම බ්‍රිතාන්‍ය කාන්තාව වන්නේ කෝල්මන්ය.   \"Bohemian Rhapsody\" චිත්‍රපටය හිටපු බ්‍රිතාන්‍ය ගායකයෙක් සහ ගීත රචකයෙක් වූ ෆ්‍රෙඩී මර්කරි ගේ ජීවිත කතාව සහ රොක් සංගීත කණ්ඩායමක් වූ කුවීන් (Queen) වටා බැඳුනු කතාවකි. එම චිත්‍රපටයේ ෆ්‍රෙඩී මර්කරිගේ චරිතය රඟපෑ රාමි මලෙක් මෙවර ඔස්කාර් සම්මාන උළෙලේ හොඳම නළුවාට හිමි සම්මානය දිනාගත්තේය.    සම්මාන උළෙලින් පසුව මලෙක් වේදිකාවෙන් වැටී ඇති අතර ඔහු පුටුවක හින්දවා ඇත්තේ ආරක්ෂක නිලධාරීන් විසිනි.  37 හැවිරිදි නළුවා වෛද්‍යවරුන් විසින් පරීක්ෂා කළ අතර පසුව මාධ්‍යවේදීන් අමතන විට තමා මුහුණදුන් අනතුර ගැන ඔහු කිසිවක් හෙළිදරව් නොකළේය. "}, {"headline": "නොබෙල් සාම ත්‍යාගය: ස්වීඩනයේ 16 හැවිරිදි පාසල් දැරියක ගේ නමත් යෝජනා වේ", "date": "2019 මාර්තු 15", "news": " මේ වසරේ නොබෙල් සාම ත්‍යාගය සඳහා ගියෙටා තුන්බර්ග්   නම් ස්වීඩනයේ 16 හැවිරිදි පාසල් ශිෂ්‍යාවකගේ නම ද යෝජනා වී තිබේ. ඇය මේ සඳහා යෝජනා කර ඇත්තේ දේශගුණ විපර්යාසයට  ) එරෙහිව සටන් වදින ජාත්‍යන්තර ව්‍යාපාරයකට සිය දායකත්වය ලබාදීම වෙනුවෙනි.      ඇය ඒ සඳහා යෝජනා කර ඇත්තේ නොර්වේ රාජ්‍යයේ මන්ත්‍රීවරුන් තිදෙනෙකු විසිනි.  ඇය ජයග්‍රහණය කළහොත් නොබෙල් සාම ත්‍යාගය දිනාගත් ළාබාලතම පුද්ගලයා ඇය වනු ඇත. පාකිස්තානයේ මලාලා යුසෆ්සායි නොබෙල් ත්‍යාගය දිනාගන්නා විට වයස අවුරුදු 17 කි. ට්වීටර් පණිවුයක් නිකුත් කරමින් ගියෙටා තුන්බර්ග් පැවසුවේ සිය නම යෝජනා වීම \"ගෞරවයක්\" ලෙස සලකන බවය. දේශගුණ විපර්යාසයන් ට එරෙහිව ලොව පුරා රටවල් 100 කට වැඩි ප්‍රමාණයක පාසල් දරුවන් සිකුරාදා (මාර්තු 15) පන්ති වර්ජනයකට සූදානම් වන බව බීබීසී සේවය වාර්තා කළේය. මෙම පාසල් දැරිය   හෑෂ් ටැගය යටතේ අරඹන ලද   ව්‍යාපාරය මගින් එම පන්ති වර්ජනය සංවිධානය කර තිබේ.   දේශගුණ විපර්යාසයන්ට එරෙහිව ජර්මනිය, බෙල්ජියම, එක්සත් රාජධානිය, ප්‍රංසය, ඕස්ට්‍රේලියාව සහ ජපානය යන රටවල පාසල් දරු දැරියෝ විටින් විට පන්ති වර්ජන කළහ. එහෙත් සිකුරාදා පැවැත්වෙන පන්ති වර්ජනය ඉන් වඩාත් විශාල එකක් වනු ඇතැයි සැලකේ.     ඇය ප්‍රථම වරට පන්ති වර්ජනයක් සංවිධානය කළේ පසු ගිය අගෝස්තු මාසයේය.  එය පැවැත්වුණේ ස්වීඩන පාර්ලිමේන්තුව ඉදිරිපිටය. එතැන් සිට විටින් විට ඇය සිකුරාදා දිනවල පන්ති වර්ජනය කළාය. ඇය වෙත ලෝක අවධානය යොමු වූයේ පසුගිය දෙසැම්බර් මාසයේ පෝලන්තයේ පැවති එක්සත් ජාතීන්ගේ දේශගුණ සාකච්ඡා සහ ජනවාරියේ දී ඩාවොස් ආර්ථික සමුළුව ඇමතීමෙන් පසුවය. ජාතික මට්ටමේ දේශපාලකයින්, ජාත්‍යන්තර පිළිගැනීමක් ඇති නිලධාරීන්, විද්වතුන් සහ මීට පෙර නොබෙල් සාම ත්‍යාගය ජයග්‍රහණය කළ පුද්ගලයන්ට එම ත්‍යාගය සඳහා නම් යෝජනා කිරීමේ හැකියාව තිබේ.     මෙහි ජයග්‍රාහකයා ඔක්තෝබර් මාසයේ ප්‍රසිද්ධ කෙරෙන අතර ත්‍යාගය නෝර්වේ අගනුවර වන ඔස්ලෝ හීදී දෙසැම්බර් මාසයේදී ත්‍යාගය ප්‍රදානය කෙරේ. 2019 නොබෙල් සාම ත්‍යාගය සඳහා 301ක් දෙනෙකු ගේ නම් යෝජනා වී තිබේ. ඒ අතර පුද්ගලයින් 223 දෙනෙක් සහ ආයතන 78ක් ඇතුළත් බව නොබෙල් ත්‍යාග කමිටුව පවසයි.  "}, {"headline": "බ්‍රිතාන්‍යයේ \"දීප්තිමත් ම දරුවා\" ලෙස සම්මාන ලැබූ ශ්‍රී ලාංකික දැරියගෙන් ලංකාවේ දරුවන්ට උපදෙසක්", "date": "2019 මාර්තු 7", "news": "බ්‍රිතාන්‍යයේ වාසය කරන දරු දැරියන් අතරින් දක්ෂතම දැරිය ලෙසින් සම්මාන ලැබීමට පසුගිය සති අන්තයේ දොළොස් හැවිරිදි ශ්‍රී ලාංකික දැරියක් සමත් වූවාය.  චැනල් 4 නාලිකාව විසින් නිෂ්පාදනය කරනු ලබන   වැඩසටහනේදී එසේ සම්මාන ලැබූ ඇය නිශී උග්ගල්ලය.  තමන් සමග තරග කළ බ්‍රිතාන්‍යයේ වෙසෙන විවිධ ජාතීන්ට අයත් දරුවන් පිරිසක් පහසුවෙන් ම පරදවා ඉහළ ජයග්‍රහණයක් ලැබීමට ඇය සමත් වූවාය.  \"මගේ අම්මල, තාත්තලා වගේ ම මගේ සේර ම යාලුවන්ටත් හරි ම ආඩම්බරයි,\" නිශී උග්ගල්ල බීබීසී සිංහල සේවය සමග සංවාදය ආරම්භ කළේ එලෙසිනි.  ඒ වන විටත් ඇය   වෙහෙසට පත්ව සිටියාය. ඇය කෙතරම් ජනප්‍රිය වී ද යත්, මාධ්‍ය සමග අදහස් හුවමාරු කර ගැනීම සඳහා ම රැකියාවෙන් නිවාඩු ලබා ගැනීමට ද පියාට සිදු වී තිබිණ. \"දැනුම වැඩි කරන්න හොඳ ම විදිය පොත් කියවන එක\" - බ්‍රිතාන්‍යයේ දීප්තිමත්ම දැරියගෙන් ශ්‍රී ලංකාවේ දරුවන්ට උපදෙසක්. Facebook හි BBC News සිංහල කළ  වෙනි පළකිරීමේ අවසානය එදින පාසල අවසානයේ තවත් මාධ්‍ය කිහිපයකට සාකච්ඡා ලබා දීමෙන් අනතුරුව, ඇය අප සමග කෙටි සාකච්ඡාවකට එක් වූයේ සවස් යාමයේය.  කෙතරම් වෙහෙසට පත්ව සිටියත් ඇයගේ ස්වරයේ වෙහෙසට පත් ස්වභාවයක් නොවීය.  මුලින් ම ඉංග්‍රීසි භාෂාවෙන් අදහස් පළ කළ අවස්ථාවේ මොහොතකට එයට මැදිහත් වූ ඇගේ පියා, නීලංග, \"එයාට සිංහලත් පුළුවන්,\" යනුවෙන් කියා සිටියේය.  බ්‍රිතාන්‍යයේ උපත ලබා හැදී වැඩුණු නිශී, ඉන් අනතුරුව අප සමග අදහස් පළ කළේ සිංහල භාෂාවෙනි.  ශ්‍රී ලංකාව ඇතුළු ලොව පුරා වෙසෙන සහෝදර දරු දැරියන්ට දිය හැකි උපදෙස කුමක් ද යන්න \"බ්‍රිතාන්‍යයේ දක්ෂතම දරුවා\" වෙත බීබීසී සිංහල සේවය මතු කළ ප්‍රශ්නයකි.  \"දැනුම වැඩි කරන්න හොඳ ම විදිය පොත් කියවන එක. ඉන්ටර්නෙට් තියනව නම් ඒකෙන් ඔයාලගේ දැනුම ගොඩක් වැඩි කරන්න පුළුවන්,\" ඇය උපදෙස් දුන්නාය.  \"ඔයාල ආස විෂයයක් තෝරගෙන ඒක ගැන මහන්සි වෙලා වැඩ කරන්න. ඉස්කෝලෙන් උගන්වන දේවලට අමතරව වැඩිපුර දේවල් හොයාගෙන ඉගෙන ගන්න. වැඩිහිටියන් කියන කල් ඉන්නේ නැතිව තමන්ගේ වුවමනාවෙන් වැඩ කරන්න. එතකොට ඉගෙන ගන්න දේවල් ආසාවෙන් කරන්න පුළුවන්. ඔයාල හැමෝට ම Good Luck!.\" සිංහලෙන් අදහස් පළකිරීමට පමණක් නොව ලිවීමට සහ කියවීමට ද ඇයට හැකිය.  ශ්‍රී ලංකාවේ උපත ලබා බ්‍රිතාන්‍යයට සංක්‍රමණය වූ නීලංග උග්ගල්ල සහ ශිරෝමි ජයසිංහ ඇයගේ දෙමාපියන්ය.  Nishi's segment from the BBC 1 Breakfast show Facebook හි Neelanga කළ  වෙනි පළකිරීමේ අවසානය නිශීගේ ළමා විය ගැන බීබීසීය සමග අදහස් දක්වමින් මව ශිරෝමි ජයසිංහ කියා සිටියේ, සිය දියණියගේ දක්ෂතා මුලින් ම තමන්ට පවා වැටහුණේ අන් දරුවන්ට වඩා සිය දියණියගේ වෙනසක් දුටු බව ළදරු පාසලේ ගුරුවරියන් තමන්ට පැවසූ අවස්ථාවේ බවය.  \"දුව වෙනුවෙන් එයාලට අලුත් ක්‍රියාකාරකම් පටන් ගන්න සිද්ධ වුණා,\" මව අතීතය මෙනෙහි කළාය.  දියණියගේ ළමා කාලය ගැන අප සමග වැඩිදුරටත් විස්තර කළ පියා, \"ඒ කියන්නේ අනිත් ළමයි සෙල්ලම් බඩුවක් එක්ක සෙල්ලම් කරද්දී නිශීට ඕන වුණේ ප්‍රහේලිකා හදන්න වගේ දේවල්. පස්සේ ළදරු පාසලට ගිහිල්ල දවස් දෙක තුනකින් ම එයාලට සිද්ධ වුණා නිශීට ගැළපෙන අලුත් ගුරුවරියක් ගෙන්න ගන්න.\" ඉන් අනතුරුව පාසලේදීත් නිශී කෙතරම් ඉක්මනින් ඉහළ පන්තිවලට මාරු කරනු ලැබුවේ ද යත්, පාසලේ සිව් වන වසරේ උගත යුතු වයසේදී ඇය අධ්‍යාපනය හැදෑරුවේ හය වන වසරේය.  \"ඩබල් නෙමේ එතකොට ට්‍රිපල් ප්‍රමෝෂන් වගේ. අපි කළේ නිශීට කරන්න ඕන දේට උපකාර කරන එක.\" දැරියන් ගණිතය සහ භෞතික විද්‍යාව වැනි විෂයයන් ඉගෙන ගැනීමට එතරම් දක්ෂ නොවන බවට පවතින සම්මතය තමන් මේ තරගයට එක්වීමට එක් ප්‍රධාන හේතුවක් යයි සම්මානය දිනා ගත් අවස්ථාවේ ඇය කළ සඳහන ද බ්‍රිතාන්‍ය ජනමාධ්‍යවල ප්‍රබල අවධානයට ලක්ව තිබිණ.  ඒ පිළිබඳව විමසූ අවස්ථාවේ නිශී උග්ගල්ල බීබීසී සිංහල සේවය සමග කියා සිටියේ, පිරිමි දරුවන් හා සමානව දැරියන්ට ද ඒ සියල්ල කළ හැකි බව අවධාරණය කිරීමට තමන්ට අවශ්‍ය වූ බවය.  සිය දරුවන් වෛද්‍යවරුන් සහ ඉංජිනේරුවන් බවට පත් කිරීමේ අරමුණින් ශ්‍රී ලංකාවේ දෙමාපියන් දරුවන් ප්‍රබල පීඩනයකට ලක් කරන ආකාරයට නිශීට ද පීඩනයක් එල්ල වූයේ දැයි විමසූ අවස්ථාවේ නීලංග කියා සිටියේ තමන් ඇයට එවැනි කිසිදු පීඩනයක් එල්ල නොකළ බවය.  \"ඇත්තට ම අපි ලංකාවේ ඉන්නේ නැති එක ගැන මට තියන එක සතුටක් තමයි අපි ටියුෂන් ක්‍රමයට නැති එක. ළමයින්ට ළමා කාලය තියෙන්න ඕන කියල අපි ගොඩක් විශ්වාස කරනවා. ඒ නිසා අපි කවදාවත් නිශී ටියුෂන් යැවුවේ නෑ.\"  කිසියම් ලෙසකින් තමන් දෙදෙනා ඇය එක් විෂයයකට පමණක් යොමු කොට ඇය පීඩනයට පත් කළේ නම් සිය දියණිය දැනටත් වඩා ඉතා ඉදිරියෙන් සිටිය හැකිව තිබුණ බව ද නීලංග උග්ගල්ල පැවසීය.  එබැවින් නිශී පොත පතට පමණක් ඇබ්බැහි වීම වැළැක්වීම පිණිස ක්‍රීඩා කිරීම, මිතුරන් හමුවීම හෝ බයිසිකල් පැදීම වැනි දේ සඳහා අනිවාර්යයෙන් ම නිවසින් බැහැරට යාම ඔවුන් දෙදෙනා පුරුද්දක් බවට පත් කරගෙන තිබේ.  බ්‍රිතාන්‍යයේ \"දීප්තිමත් ම දරුවා\" සම්මානය ලබා ගැනීමෙන් අනතුරුව ඇයට ලොව පුරා විවිධ රටවලින් සුබ පැතුම් පළවෙමින් තිබේ.  දස හැවිරිදි වියේදී ඇය තවත් ප්‍රබල ජයග්‍රහණයක් ලබා ගත් අන්දම ද ඇතැමුන් සිහිපත් කර තිබිණ.  ගණිතය සහ භෞතික විද්‍යාව ඇතුළු විෂයයන් කෙරෙහි උනන්දුවක් දැක්වීම මෙන් ම   වැඩසටහනට ඉදිරිපත් වීම ද තමන්ගේ ම ස්වාධීන තීරණයක් විනා දෙමාපිය බල කිරීම මත ගනු ලැබූ තීරණ නොවන බව නිශී බීබීසී සිංහල සේවය සමග කියා සිටියාය.  \"මට ඕන දේ කරන්න අම්මල, තාත්තල උදව් කළා.\" බ්‍රිතාන්‍යයේ උපත ලැබුව ද ඇයට බ්‍රිතාන්‍යයේ සහ ශ්‍රී ලංකාවේ පුරවැසිභාවය හිමිය.  \"එයාට අවුරුදු 18 වුණා ම ඒක දිගට ම තියාගන්නව ද, නැද්ද කියල නිශී තීරණය කරාවි,\" නීලංග උග්ගල්ල බීබීසී සිංහල සේවය සමග පැවසීය.  \"හැබැයි එයා ලංකාවට ගොඩක් ආදරෙයි. අපි අවුරුද්දකට විතර සැරයක් ලංකාවට යනව. ඒ ගියා ම නිශීගේ බල කිරීම නිසා අපි උඩවලවේ යන්න ම ඕන,\" පියා විස්තර කළේ සිනහසෙමිනි. සිය ප්‍රියතම විද්‍යාඥයා වන අභාවප්‍රාප්ත මහාචාර්ය ස්ටීවන් හෝකින් ගත් මග යමින් අනාගතයේ දිනෙක භෞතික විද්‍යාඥවරියක වීම නිශීගේ අපේක්ෂාවය.  "}, {"headline": "ශ්‍රී ලංකාව තුළ ලිංගික අධ්‍යාපනය සලකන්නේ \"ලිංගික අපරාධයක් විදියට\"", "date": "2019 පෙබරවාරි 22", "news": "යෞවන වියට පා තබන දියණියක හෝ පුතෙකු සිටින දෙමව්පියන්ගෙන් අති බහුතරය සිය දරුවන් ප්‍රේම සබඳතා කෙරෙහි යොමුවන්නේ ද යන්න සම්බන්ධයෙන් දැඩි අවධානයකින් පසුවෙති.  විශේෂයෙන් ශ්‍රී ලංකාව ඇතුළු කලාපීය රටවල නව යෞවනයේ පසුවන දියණියක් ප්‍රේම සම්බන්ධයක් ඇති කර ගැනීම සැලකෙන්නේ සමාජයීය අපවාදයකට ලක් වන්නක් ලෙසය.  වයස අවුරුදු 16 ඉක්මවූ නව යෞවන වියේ පසුවන පෙම්වතුන් සම්බන්ධයෙන් ශ්‍රී ලංකා පොලිසිය ද බොහෝ විට අනුගමනය කරන්නේ දැඩි ප්‍රතිපත්තියකි. ප්‍රසිද්ධ ස්ථානයක පෙම් කළ \"වරදට\" ඉහත කී වයස් සීමාවේ පසුවන පෙම්වතුන් \"රංචු පිටින්\" අත්අඩංගුවට පත්වන අවස්ථා ද ඇතැම්විට වාර්තා වේ. ශ්‍රී ලංකාවේ නීතිගත විවාහ වයස් සීමාව අවුරුදු 18 වන අතර අවුරුදු 16 ඉක්මවූ පසු තරුණියකට හෝ තරුණයෙකුට රිසි අයෙකු සමග ලිංගිකව එක්වීමට නීතියෙන් බාධාවක් නොමැත.  නමුත් එසේ ගැබ් ගන්නා වයස අවුරුදු 16 ඉක්මවූ තරුණියකට අවුරුදු 18 වන තෙක් විවාහ විය නොහැක.  එවැනි අවස්ථාවකට මුහුණ දුන් තරුණියකට සමාජයීය වශයෙන් සහ මානසික වශයෙන් මුහුණ දීමට සිදුවන පීඩා අපමණය. ඇතැම් විට එය ජීවිත හානි කර ගැනීමෙන් පවා කෙලවර විය හැකිය.  පෙම්වතුන් සහ නීතිය: ශ්‍රී ලංකාවේ ලිංගික අධ්‍යාපනය කියන්නේ \"ලිංගික අපරාධයක්\"\n\n\"මට තාම මතකයි මම රෝස පාට ඇඳුමක් එදා ඇඳන්... Facebook හි BBC News සිංහල කළ  වෙනි පළකිරීමේ අවසානය ඉහත කී ආකාරයේ සමාජයීය ගැටලු ඇතිවීම වළක්වා ගැනීම සඳහා පොලිසිය කළ යුත්තේ යෞවන වියේ පසුවන පෙම්වතුන් අත්අඩංගුවට ගැනීම නොව ඉහත කී නීතිමය පසුබිම පිළිබඳ තරුණ පරපුර දැනුවත් කිරීම බව කොළඹ විශ්වවිද්‍යාලයේ නීති පීඨයේ කථිකාචාරිනී ධනුෂිකා අබේරත්න පවසයි. \"නීතිය යටතේ එය වරදක් වෙන්නේ දෙදෙනෙක් 'අශෝභන ආකාරයෙන්' ඒ ස්ථානයේ හැසිරෙනවා නම් පමණයි. නමුත් එතනත් ප්‍රශ්නයක් තිබෙනවා 'අශෝභන' කියන්නේ මොකක්ද කියන නිර්වචනය සම්බන්ධයෙන්,\" යනුවෙන් ඇය බීබීසී සිංහල සේවය සමග කියා සිටියාය.  පෙම්වතුන්ට එළිමහනේ අදහස් හුවමාරු කරගැනීමට ඇති නිදහස \"අහුරා දැමීමේ ප්‍රතිඵලය කාමරයකින් අවසන් විය හැකි\" බැවින් පවතින නීතිමය තත්ත්වය සහ ඉන් ඇතිවිය හැකි බලපෑම පිළිබඳ දැනුවත් කිරීම  තරුණ පරපුරේ ඉදිරි ගමනට අතිශය වැදගත්වනු ඇති බව ඇය පෙන්වා දෙයි.  \"පවුලේ අය මේ ගැන දරුවන් එක්ක කතා කළ යුතුයි. පොලිසිය, පාසල සහ සමාජ සේවකයන් අතින් මේ දැනුවත් වීමයි සිදු විය යුත්තේ.\" එසේ දැනුවත් නොකරන අවස්ථාවක යෞවන වියේ පසුවන තරුණ තරුණියන්ට ඉහත කී ආකාරයේ සමාජීය සහ මානසික ගැටලුවලට මුහුණ දීමට සිදුවන බවත් කථිකාචාරිනී ධනුෂිකා අබේරත්න කියා සිටියාය.   \"මොකද ලංකාවේ ලිංගික අධ්‍යාපනය කියන වචනය ඇහුන ගමන් ඒක දකින්නේ ලිංගික අපරාධයක් විදිහට. \"ලිංගික කැමැත්ත දෙන වයස අවුරුදු දාසය වශයෙන් දක්වලා තියෙන්නෙ ඒ වයසෙදි ලිංගිකව මුහුකුරා   ගොස් තිබෙනවා කියන පිළිගැනීම නිසා. ඊට වැඩි වයස් සීමාවක් පැනවීමෙන්  එය නිරර්ථක නීතියක් විය හැකියි. නමුත් ලංකාවේ පවතින විශම සමාජ ආර්ථික තත්ත්වයත් එක්ක මේ වයසෙ සෑම දරුවෙකුටම එවැනි  තීරණයක් ගන්න දැනීමක් තිබේද යන්න ප්‍රශ්නයක්. මොකද දරුවන්ට ප්‍රමාණවත් නෛතික හෝ ලිංගික අධ්‍යාපනයක් නොලැබෙන නිසා. \"අවුරුදු 16 පස්සේ  ලිංගිකව එක්වෙලා 18 වන තුරු  විවාහ වීමට නොහැකි බැවින් ගැහැණු ළමුන් විශාල පිරිසක් ගැටලුවලට මුහුණ දෙනවා. මොකද දෙන්නෙක් ලිංගිකව එක්වුවත් ඇය නීත්‍යනුකූලව බිරිඳ වශයෙන් පිළිගැනෙන්නේ නැහැ. ඒ නිසා බිරිඳකට නීතියෙන් හිමි වෙන අයිතිවාසිකම් ලැබෙන්නෙත් නැහැ. ඒ වගේම සුජාතභාවය කියන කාරණයත් එක්ක, ලැබෙන දරුවටත් විවිධ ගැටලුවලට මුහුණ දෙන්න වෙන්න පුලුවන්. \"මේ නිසයි දැනුවත් කිරීම අවශ්‍ය.\" විවාහ වයස් සීමාව: ශ්‍රී ලංකාවේ නීතියේ \"හිඩැසක්\" \nකියවන්න https://bbc.in/2DFLmYG Facebook හි BBC News සිංහල කළ 2 වෙනි පළකිරීමේ අවසානය මේ අතර බීබීසී සිංහල සේවය වෙත අදහස් දක්වමින් කැලණිය විශ්වවිද්‍යාලයට අනුබද්ධ ස්ත්‍රී පුරුෂ සමාජභාවී අධ්‍යයන කේන්ද්‍රයේ අධ්‍යක්ෂිකා සහ අපරාධ විද්‍යාව පිළිබඳ ජ්‍යෙෂ්ඨ කථිකාචාර්ය ආචාර්ය අනූෂා එදිරිසිංහ කියා සිටියේ ශ්‍රී ලංකාව තුළ අවුරුදු 16 ට වැඩි (ලිංගික කැමැත්ත දිය හැකි) නමුත් අවුරුදු 18 ට අඩු (විවාහ විය නොහැකි) වයස් සීමාවේ පසුවන ළමා මව්වරුන්ගේ සංඛ්‍යාව සමාජීය ගැටලුවක් දක්වා ඉහළ ගොස් ඇති බවය. \"අවුරුදු 16 යි 18 යි අතර දරුවෝ ප්‍රෙග්නන්ට් වෙනවා. උපදින දරුවට තාත්තා නැති වෙනවා. මොක ද ඒ ළමයා බාලවයසක නම් ඔහුට පරිවාසෙට යන්න වෙනවා. මේ අය පොලිසිය ඉදිරියේ පොරොන්දු වෙනවා අනාගතයේ කසාද බඳිනවා කියලා. හැබැයි අනාගතයේදී ඒ තරුණයා හොයා ගන්න බැරි වෙනවා. උපදින දරුවට තාත්තා කෙනෙක් නැති වෙනවා,\" ආචාර්ය අනූෂා එදිරිසිංහ විස්තර කළාය.  \"එක්කෝ ලිංගික කැමැත්ත දෙන වයස අවුරුදු 18 කරන්න ඕනි. එහෙම නැතිනම් විවාහ වෙන වයස අවුරුදු 16 කළ යුතුයි,\" ඉහත කී වයස් සීමාවන් සම්බන්ධ නීතිය වෙනස් විය යුතුවා සේ ම ශ්‍රී ලංකාවේ ලිංගිකත්වය සහ ප්‍රජනන සෞඛ්‍ය පිළිබඳ විවෘතව කතා කළ යුතු බවත් අපරාධ විද්‍යාව පිළිබඳ ජ්‍යෙෂ්ඨ කථිකාචාර්ය ආචාර්ය අනූෂා එදිරිසිංහ පෙන්වා දුන්නාය.   "}, {"headline": "ශ්‍රී ලංකාවේ 'නිලධාරිවාදය': 'අසීරුවෙන් දිනා ගත්' සරසවි වරම අහිමි වේ දැයි ළතවෙන දිරිය දියණිය", "date": "2019 මාර්තු 21", "news": "\"මගේ බලාපොරොත්තුව තිබ්බේ කොහොම හරි ඩිග්‍රිය අරගෙන පිට රටකට ගිහිල්ලා මගේ කකුල් දෙක හොඳ කරගෙන ජොබ් එකක් කරන්න.\" එසේ පවසන්නේ, චමෝදි තරුෂිකා පෙරේරා නම් 20 හැවිරිදි තරුණියකි.  ඇය උපතින් ම විශේෂ අවශ්‍යතා සහිත දැරියකි. ඒ, මස්තිෂ්ක ආඝාතය හෙවත් සෙරිබ්‍රල් පොල්සි   නම් දරුණු රෝගයට ගොදුරු වූ නිසාය.  \"මගේ දුව ඉපදුණේ 1998 අවුරුද්දේ. එයා ඉපදෙන කොට හුස්ම ගත්තේ නෑ. එයාගේ මොළයට ඔක්සිජන් අඩු වෙලා කියලා තමයි දොස්තරලා කිව්වේ. එයා මාස 7න් ඉපදුණේ. කිලෝ එකයි බර තිබුණේ. එයාව මාස එක හමාරක් දෙකක් බේබි රූම් එකේ තිබ්බා. මෙයාට ඇවිදින්න බැරි වෙයි කියලා දොස්තරලා කිව්වා. පස්සේ ගෙදර ගේන්න දුන්නා. මම එයා වෙනුවෙන් ම කැපවුණා. මොන්ටිසොරි එක්කගෙන ගියේ වඩාගෙන මයි,\"  ඒ චමෝදිගේ මව වන වජිරා රූපසිංහය. \"නමුත් දුවව කොහොම හරි ඇවිද්දනවා කියලා මම හිතා ගත්තා.\" චමෝදිගේ පියා ඒ වන විට සේවය කළේ, ශ්‍රී ලංකා දුම්රිය දෙපාර්තමේන්තුවේය. දැන් ඔහු විශ්‍රාමිකයෙකි. ආර්ථික දුෂ්කරතා සහ අනෙකුත් කුමන බාධක ආව ද චමෝදිගේ දෙමව්පියෝ තම දියණියට හොඳින් අධ්‍යාපනය ලබා දීමට කටයුතු කළහ.  \"දුව ඉස්කෝලේ යනකොට විවිධ ප්‍රශ්න ආවා. සමහර දෙමව්පියෝ විරුද්ධ වුණා අපේ දුව ඒ අයගේ ළමයි ඉන්න පන්තියේ ඉන්නවට. නමුත් අධ්‍යාපන නිලධාරීන් දුවගේ දක්ෂතාව දැකලා වෙනසක් කරන්න එකඟ වුණේ නැහැ. සමහර දවස්වල මම ඉස්කෝලෙ ඉස්සරහ දහවල් වෙනකම් හිට ගෙන ඉන්නවා ඉස්කෝලෙ ඇරෙනකම්,\" වජිරා පැවසීය. \"මට ඕන කරන හැම දේ ම අම්මා දුන්නා. ඒ වුණත් අනෙක් අය සෙල්ලම් කරද්දී පොඩි දුකක් ඇති වුණා බෑනේ කියලා. ඒ වුණාට අම්මා හැම දා ම කිව්වේ ඉගෙනීමෙන් ඉස්සරහට යන්න පුළුවන් කියලා. මම ඉතින් ඒක හිතේ තියාගෙන ඒ විදියට ම කළා,\" තම කුඩා කාලය ගැන මතක් කරමින් චමෝදි පැවසුවාය.  ශ්‍රී ලංකාව තුළ වසරකට උපත් 1000කට සෙරිබ්‍රල් පෝල්සි සහිත ළමුන් 2.5ක් ඉපදෙන බව වෛද්‍ය තොරතුරු පෙන්වා දෙයි. බොහෝ දෙමව්පියෝ එවැනි දරුවන් සමාජගත කිරීමෙන් වැළකී සිටිති. නමුත් එය එම දරුවන්ට කරන විශාල අසාධාරණයක් බව වජිරා කියයි. \"මේ විශේෂිත දරුවෝ. මම ඔයගොල්ලන්ට කියන්නේ මගේ දුවව ආදර්ශයට ගන්න, මාව ආදර්ශයට ගන්න. මේ දරුවෝ ගන්න පුළුවන් ඉස්සරහට. බැරි නෑ. ඒ ගොල්ලෝ ළඟින් ඉන්න. ඒ ගොල්ලොත් එක්ක හැම තිස්සෙ ම සතුට බෙදා ගන්න බලන්න. මෙම දරුවන්ට අනිත් දරුවන්ට වඩා ඉදිරියට යන්න පුළුවන් කියන එක මම අත්දැකීමෙන් ම දන්නවා. මගේ දරුවා ඊට හොඳ උදාහරණයක්. ඇත්තට ම ඉල්ලන්නේ මේ වගේ දරුවෝ අහක දාන්න එපා කියන එක. අනිත් දරුවොත් එක්ක දාලා එයාව ඉස්සරහට ගන්න බලන්න.\"  නවය ශ්‍රේණිය දක්වා නිට්ටඹුව බෞද්ධ විද්‍යාලයේ ඉගෙනීම ලැබූ චමෝදි ඉන් පසු ගම්පහ රත්නාවලී බාලිකා විද්‍යාලයට යාමට වරම් ලැබීය. ඒ, 2012 වසරේදීය. අපොස සාමාන්‍ය පෙළ හොඳින් සමත් වූ චමෝදි ඉන් පසු අපොස උසස් පෙළ සඳහා වාණිජ විෂය ධාරාව හදාරා 2017 වසරේදී අපොස උසස් පෙළ විභාගයට මුහුණ දුන්නාය.   එම විභාගය සමත් වූ ඇයට විශ්වවිද්‍යාල වරම් හිමි විය.  නමුත් අද ඇය කාලය ගත කරන්නේ ඉච්ඡාභංගත්වයෙනි, දුකෙනි. \"මම හැම දෙය ම කළේ විශ්වවිද්‍යාල ප්‍රවේශය ලබා ගන්න. මම ඉල්ලුවේ කැලණිය, කොළඹ, ජයවර්ධනපුර. එත් මට හම්බවෙලා තිබුණේ යාපනය. මම යුජීසී එකට ගිහිල්ලා කිව්වා කැලණිය ළඟ නිසා ඒක ලබා දෙන්න කියලා. ඒ වුණාට ඒගොල්ලෝ ඒ ගැන කිසි ම තැකීමක් කළේ නෑ. මාව කැලණිය විශ්වවිද්‍යාලයෙන් ගන්නත් යාපනය විශ්වවිද්‍යාලයෙන් රිලීස් කරන්නත් කැමතියි. නමුත් ඒ ගැන යුජීසී එකේ කිසි ම කෙනෙක් කිසි ම තැකීමක් කළේ නෑ.\" මෙම සිදුවීම හා සම්බන්ධ සියලු ලිපි ලේඛන තමන් සතු බව බීබීසී සිංහල සේවයට පැවසූ චමෝදිගේ දෙමව්පියෝ, තම දියණියට සාධාරණයක් ඉටු කරන ලෙස බලධාරීන්ගෙන් ඉල්ලා සිටිති.   බීබීසී සිංහල සේවය මේ පිළිබඳව තොරතුරු දැන ගැනීමට අඟහරුවාදා (මාර්තු 19) කිහිප වරක් විශ්වවිද්‍යාල ප්‍රතිපාදන කොමිසම ඇමතූ නමුත් පැහැදිලි පිළිතුරක් නොලැබිණ.  එහි සභාපති මහාචාර්ය මොහාන් ද සිල්වා සාකච්ඡාවකට සහභාගි වීම පිණිස පිටත්ව ගොස් ඇති බව ඔහුගේ කාර්යාලයේ සිටි නිලධාරිනියක් පැවසීය. බීබීසී සිංහල සේවය මේ පිළිබඳ උසස් අධ්‍යාපන අමාත්‍ය රවුෆ් හකීම් ගෙන් විමසූ අවස්ථාවේ ඔහු කියා සිටියේ, චමෝදි තරුෂිකාගේ විශ්වවිද්‍යාල ප්‍රවේශය පිළිබඳ තොරතුරු ලබා දෙන මෙන් තමන් විශ්වවිද්‍යාල ප්‍රතිපාදන කොමිසමට දැනුම් දුන් බවය.  "}, {"headline": "කොට්ටාව බහුවිධ ප්‍රවාහන මධ්‍යස්ථානය අපිරිසිදු කිරීමට එරෙහිව කෝපය පළ වේ", "date": "2019 අප්‍රේල් 1", "news": "පරිසරය සුරැකීම සහ පිරිසිදුව තබා ගැනීම සම්බන්ධයෙන් ශ්‍රී ලංකාව තුළ පෙර නොවූ විරූ ආකාරයේ නැඹුරුවක් ඇති වෙමින් පවතී. විශේෂයෙන් රුක් රෝපණය මෙන්ම වෙරළ සහ නගරවල එක්ව ඇති කැලිකසල එක් රැස් කොට එම ස්ථාන පිරිසිදු කිරීම සඳහා තරුණ කණ්ඩායම් ෆේස්බුක් ඇතුළු සමාජ ජාල ඔස්සේ සංවිධානය වෙමින් සිටිති. මේ අතර හෝමාගම ආසන්නයේ පිහිටි මාකුඹුරේ බහුවිධ ප්‍රවාහන මධ්‍යස්ථානය ජනතා අයිතියට පත් කර සුළු මොහොතකින් එහි පවතින \"කණගාටුදායක තත්ත්වය\" යැයි සඳහන් ඡායාරූප පෙළක් සම්බන්ධයෙන් සමාජ ජාල ඔස්සේ කෝපය පළ වෙමින් පවතී. ඒ සම්බන්ධයෙන් අදහස් පළ කළ බහුතරය \"ආකල්පමය වෙනසක අවශ්‍යතාව\" අවධාරණය කරති. බහුවිධ ප්‍රවාහන මධ්‍යස්ථානය ජනතා අයිතියට පත් කිරීමට ප්‍රථම, එහි පවතින පහසුකම් සහ ගුණාත්මකභාවය ඉදිරියටත් එලෙසම  පවත්වාගෙන යාමේ වැදගත්කම සඳහන් වැකි සහිත ඡායාරූප ෆේස්බුක් ඔස්සේ හුවමාරු විය.  යනුවෙන් නුවන් ලියනගේ නමැති තරුණයෙක් අදහස් පළ කර තිබිණි. කෙසේ නමුත් ප්‍රවාහන මධ්‍යස්ථානය ජනතා අයිතියට පත් කිරීමෙන් අනතුරුව එහි \"වැසිකිලි භාවිත කර තිබූ ආකාරය සහ අවට කසල බිම දමා යෑම\" සම්බන්ධයෙන් බොහෝ දෙනෙකු කෝපය පළ කර තිබිණි.  නිමාලි පෙරේරා නමැති තරුණියක් අදහස් දක්වමින් පවසා තිබුණේ   යනුවෙනි. මාකුඹුර බහුවිධි ප්‍රවාහන මධ්‍යස්ථානය ඉදි කරනු ලැබුවේ ජයිකා ආයතනයේ ආධාර මත මහානගර හා බස්නාහිර සංවර්ධන අමාත්‍යංශය විසිනි.  එම මධ්‍යස්ථානය පිරිසිදුව තබා ගැනීමට උපකාර වන ලෙස එහි පරිපාලනය ජනතාවගෙන් ඉල්ලා සිටී.  ශ්‍රී ලංකාවේ පොදු ස්ථාන සහ ස්වභාවික පරිසරය පිරිසිදුව තබා ගැනීම හා සම්බන්ධ ඡායාරූප  සමාජ ජාල ඔස්සේ  විශාල වශයෙන් හුවමාරු වේ. ශ්‍රී ලංකාවට පැමිණෙන විදේශිකයන් ද කැලිකසල එක්රැස් කරන ආකාරය දැක්වෙන ඡායාරූප ද ඒ අතර වේ.  මේ අතර නගර අලංකරණයට දැඩි බාධාවක් වී ඇති දැන්වීම් සහ පෝස්ටර් ඉවත් කිරීම සඳහා මහනුවර ඇතුළු නගර කීපයක බලධාරීන් මීට ඉහතදී කටයුතු කර තිබිණි. එවැනි පෝස්ටර් ඉවත් කිරීම සඳහා තරුණ තරුණියන් ද ස්වේච්ඡාවෙන් ම සංවිධානය වන අයුරු මේ දිනවල දැකගත හැක.  එමෙන්ම ක්‍රීඩා තරග, විවිධ උත්සව සහ දේශපාලන රැලි අවසානයේ ඉවත දමන කසල එක් රැස් කිරීමට බොහෝ දෙනා උත්සුක වන ආකාරය ද මෑතදී දැකගැනීමට ලැබිණ.  "}, {"headline": "බ්‍රිතාන්‍යයේ වෙසෙන තවත් \"දීප්තිමත්\" ශ්‍රී ලාංකික දරුවෙක්: අයින්ස්ටයින්ටත් වඩා IQ ඉහළයි", "date": "2019 අප්‍රේල් 3", "news": "බ්‍රිතාන්‍යයේ වාසය කරන දරු දැරියන් අතරින් දක්ෂතම දැරිය ලෙසින් සම්මාන ලැබීමට දොළොස් හැවිරිදි ශ්‍රී ලාංකික දැරියක් පසුගියදා සමත් වූවාය. නිශී උග්ගල්ල එසේ සම්මාන ලැබුවේ චැනල් 4 නාලිකාව විසින් නිෂ්පාදනය කරනු ලබන \"Child Genius\" වැඩසටහනේදී තමන් සමග තරග කළ බ්‍රිතාන්‍යයේ වෙසෙන විවිධ ජාතීන්ට අයත් දරුවන් පිරිසක් පරදවා ඉහළ ජයග්‍රහණයක් ලබාගනිමිනි.  ඇය එසේ සම්මාන ලැබීමට ප්‍රථම වසර කිහිපයකට පෙර සමත් වූ ආකාරයේ බුද්ධි මට්ට්ම මැනීමේ පරීක්ෂණයකින් ඉතා ඉහළ ලකුණු ලබාගැනීමට තවත් ශ්‍රී ලාංකික දරුවෙක් සමත් වී සිටී.  Intelligence Quotient හෙවත් බුද්ධි මට්ටම මැනෙන IQ පරීක්ෂණයේ දී ලකුණු 162 ක් ලබා සිටින ඔහු සවන් අපූර්ව කස්තුරිආරච්චි ය.  ඒ අනුව දොළොස් හැවිරිදි සවන්ට ද   වැඩසටහනට සහභාගි වීමේ අවස්ථාව උදාවීමට ඉඩ තිබේ.  \"මට හරිම සතුටුයි ... කියාගන්න බැරි තරම් සතුටුයි ...,\" සවන් අපූර්ව බීබීසී සිංහල සේවය සමග අදහස් දක්වමින් පැවසීය.  \"මට හොඳ මතකයක් තියෙනවා. මට දෙයක් දැනගන්න ඕනේ නම් කොයිතරම් අමාරු වුනත්, පොත් කියවල, අන්තර්ජාලයට ගිහිල්ල මම ඒ දේ සොයා ගන්නවා.\" \"ඒ නිසා මේකෙන් මට දිනන්න පුළුවන් වේවි කියල හිතුනා.\" \"මගේ ආසම විෂයය ගණිතය.\" ළමා වියේ සිට සිය පුතනුවන්ගේ දක්ෂතා හඳුනාගත් ඔහුගේ මව, මිහි ප්‍රනාන්දු, ඔහු දිරිමත් කළ බව පැවසීය.  \"පුංචි කාලෙම එයා වයසට වඩා ගොඩක් ඉස්සරහින් හිටිය. අවුරුද්දක් විතර වෙද්දී එයා කතාකරන්න පටන් ගත්තා. එයා අනිත් ළමයින්ට වඩා කලින් තමා හැම දෙයක්ම පටන් ගත්තේ,\" මව තම දරුවාගේ ළමා විය මෙනෙහි කළාය.  \"පුතාට අවුරුද්දයි, මාස තුනේදී අපි එයාට අකුරු කියෙව්ව. ඊට පස්සේ අපි දෙන්නම වැඩ කරන නිසා අවුරුදු දෙක වෙනකොට අපි එයාව ළමා පාසලට යැවුවා.\" ශ්‍රී ලංකාවේ වාසය කළ සමයේ දෙහැවිරිදි කුඩා පුතු ළමා පාසලේදී ඉංග්‍රීසි භාෂාවෙන් පිළිගැනීමේ කතාවක් පැවැත්වූ අවස්ථාව ගුරු දෙගුරු බොහෝ දෙනා විශ්මය පත් කළ මොහොතක් විය.  \"අවුරුදු දෙක වෙද්දී කොන්සර්ට් එකේදි එයා ඉස්සරහට ගිහිල්ල වෙල්කම් ස්පීච් එකක් කළා.\" ළමා වියේ සිටම සිය කුඩා පුතු පොත පතට ඇලුම් කළ ආකාරයත් මව, මිහි ප්‍රනාන්දුට මතකය.  කස්තුරිආරච්චි පවුල බ්‍රිතාන්‍යයේ පදිංචියට පැමිණ තිබෙන්නේ 2011 දීය.  \"මෙහෙට ඇවිල්ල මාස දෙක, තුනකින් පුතා බොහොම ඉක්මනට හැම දෙයක්ම තේරුම් අරගෙන ඉංග්‍රීසියෙන් කියවන්න, ලියන්න පුරුදු වුණා.\" ඉන් අනතුරුව ශ්‍රී ලංකාවේ ශිෂ්‍යත්ව විභාගය ආකාරයේ බ්‍රිතාන්‍යයේ පැවැත්වෙන 11+ විභාගයේ දී සවන් අපූර්ව, මැන්චෙස්ටර් ප්‍රදේශයේ සියලුම ඉහළ පාසල්වලට ඇතුළත් වීමේ සුදුසුමක් ලබමින් එම විභාගය ඉහළින්ම සමත් විය.  \"මම ඇත්තටම ගෙදර ඉගැන්නුවේ, එක අමතර පන්තියකටවත් යැවුවේ නෑ.\"  සිය අධ්‍යාපන කටයුතු හමාර කර ගුවන් ඉංජිනේරුවරයෙකු වීම සවන් අපූර්ව ගේ බලාපොරොත්තුවය.  \"එදා දෙන වැඩේ එදාම කරල ඉවර කරන්න, අතපසු කරන්න එපා,\" යන්න බ්‍රිතාන්‍ය සහ ශ්‍රී ලංකාව ඇතුළු රටවල වෙසෙන සිය සම වයසේ දරුවන්ට ඔහු දෙන උපදෙසය.  \"දෙයක් හොයාගන්න ඕනේ නම්,  දැනගන්න ඕනේ නම් උත්සහය අත්හරින්න එපා.\" එමෙන්ම හැකි තරම් උනන්දුවෙන් පොත්පත් කියවන මෙන් ද සවන් අපූර්ව කස්තුරිආරච්චි සිය සම වයසේ දරු දැරියන්ට උපදෙස් දෙයි.  Intelligence Quotient හෙවත් IQ යනු සිය බුද්ධිමත්භාවය මැනීමට භාවිත කළ හැකි ක්‍රමවේදයකි.  එසේ බුද්ධිමත්භාවය මනින IQ පරීක්ෂණ ගණනාවක් පවතී. තමන් විසින්ම පවත්වන පරීක්ෂණය ඇතුළු 200 කට ආසන්න පරීක්ෂණවල ප්‍රතිඵල   පිළිගනියි. ඇතැම් පරීක්ෂණ පැයකින් පමණ අවසන්වන අතර, ඇතැම් පරීක්ෂණ සඳහා කාලය සීමිත නැත.  ඇමෙරිකානු Mensa ආයතනයේ ප්‍රධාන මනෝ චිකිත්සකයා වන ආචාර්ය ෆ්‍රෑන්ක් ලව්ලිස්   පවසන පරිදි ඔවුහු සාමාන්‍යයෙන් spatial, quantitative, and verbal skills දක්ෂතා සලකා බලති.  සාමාන්‍යයෙන් spatial questions ප්‍රශ්න යනු හැඩය සහ මැනීම පිළිබඳ ගැටලු වන අතර, ප්‍රමාණාත්මක ගැටලුවලට අයත්වන්නේ ගණිත විෂයට අදාළ කරුණුය.  verbal questions යනු භාෂා හැකියාවට අදාළ ප්‍රශ්න වේ. එක් වචනයක් තවත් වචනයකට සමානවන්නේ කෙසේද යන්න උදාහරණයකි.  Mensa ආයතනය පිළිගනු ලබන්නේ පරීක්ෂණවලට ඉදිරිපත්වන පුද්ගලයන්ගෙන් ඉහළම ලකුණු ලබාගන්නා 2% පමණය. IQ පරීක්ෂණයෙන් ලකුණු 130 ක් හෝ ඊට වැඩි ලකුණු ලෙස දළ වශයෙන් එය සැලකිය හැකිය.  මහා විද්‍යාඥ ඇල්බට් අයින්ස්ටයින් IQ පරීක්ෂණයට පෙනී සිටියේ නම් ඔහු ලකුණු 160 ලබා ගනු ඇතැයි විශ්වාස කෙරේ. මෑතදී දිවියෙන් සමුගත් මහාචාර්ය ස්ටීවන් හෝකින් ද IQ ලකුණු 160 ක් ලබාගෙන තිබිණ.  "}, {"headline": "ශ්‍රී රාහුල විද්‍යාලය, ඉසුර විද්‍යාලය ලෙස නම් කිරීම ගැන සමාජ ජාල ඔස්සේ කෝපය", "date": "2019 අප්‍රේල් 3", "news": "තොටගමුවේ ශ්‍රී රාහුල හිමිපාණන් නමින් නම් කළ පාසලක් බස්නාහිර පළාතේ මහ ඇමති ඉසුර දේවප්‍රියගේ නමින් නම් කිරීම සම්බන්ධයෙන් සමාජ ජාල ඔස්සේ කෝපය පළ වේ. තොටගමුවේ ශ්‍රී රාහුල හිමිපාණන් ශ්‍රී ලාංකීය ඉතිහාසයට එක් වන්නේ, යති ලකුණු අතික්‍රමණය කළ මහා සෞන්දර්යවාදියෙකු සහ සාහිත්‍යධරයෙකු ලෙසය.  එකී නම ඉවත් කර ඊට මහ ඇමතිවරයාගේ නම යොදා ගැනීමේ පියවර විවේචනයට මෙන්ම හාස්‍යයට ලක් කර සැකසුනු ඇතැම් ඡායාරූප ෆේස්බුක් සමාජ ජාලය තුළ විශාල වශයෙන් හුවමාරු වෙමින් පවතී.  ජනතා බදු මුදලින් ඉදි කෙරෙන පොදු දේපලවලට දේශපාලනඥයන්ගේ නම් යොදා නොගත යුතු බව ඊට කෝපය පළ කරන බොහෝ දෙනාගේ මතය වී ඇත.   කෝට්ටේ මාදිවෙල ශ්‍රී රාහුල මහා විද්‍යාලය ශ්‍රී  ලංකාවේ පළමු සුහුරු පාසල බවට පත් කිරීමට ප්‍රතිපාදන ලබා දී ඇත්තේ බස්නාහිර පළාත් සභාව විසිනි. ඒ සමග \"ඉසුර විද්‍යාලය කෝට්ටේ\" ලෙස නම් කෙරුණු පාසලේ සුහුරු පන්ති කාමර සහිත සිව්මහල් ගොඩනැඟිල්ල සිසු අයිතියට පත් කරනු ලැබුවේ ජනාධිපති මෛත්‍රිපාල සිරිසේනගේ ප්‍රධානත්වයෙනි.  ගොඩනැගිල්ල නම් කර ඇත්තේ 'මෛත්‍රීපාල සිරිසේන සුහුරු පියස' ලෙසය. පාසල් ගොඩනැගිල්ල විවෘත කිරීමට අදාළ ඡායාරූප මහ ඇමති ඉසුර දේවප්‍රිය සිය ෆේස්බුක් පිටුවේ පළ කර ඇති අතර විශාල පිරිසක් ඊට සිය විරෝධය පළ කර තිබිණ.  \"හාල් පාරු දේශපාලකයෝ. මුන්ගේ ගෙවල්වලින් ගේනාපු සල්ලි වලින් හදලද මුන්ගෙ නම ගහන්නේ?? ලැට් එකක් හැදුවත් ඒකේ නම ගහන්න බලන් ඉන්නේ,\" යනුවෙන් දුමිදු විද්‍යාදිත්‍ය නමැති තරුණයෙකු ඊට සිය අදහස   එක් කර තිබිණි.  නමැති අයෙකු  සිය අදහස එක් කරමින් පවසා ඇත්තේ \"ඕවට මුන්ගෙ නම් දාගත්තට කමක් නෑ මුන්ගෙ සල්ලිවලින් මේව හැදුව නම්. යකෝ රටේ මිනිස්සු අමාරුවෙන් හම්බකරන දේවල්වලින් කරන දේවල්වලට මුන්ගෙ නම් දාගන්න ලස්සන. මේවට කඩේ යන මීහරක් එලදෙන්නුත් ඉන්නවනෙ ඉතින්,\" යනුවෙනි. ඒ සම්බන්ධයෙන් මහ ඇමතිවරයා කිසිදු ප්‍රතිචාරයක් දක්වා නොමැත. ඒ පිළිබඳ විමසීම සඳහා බීබීසී සිංහල සේවය මහ ඇමතිවරයා සම්බන්ධ කර ගැනීමට උත්සහ කළ ද එය සාර්ථක නොවීය.  මහ ඇමති ඉසුර දේවප්‍රියගේ ඇතැම් ක්‍රියා සම්බන්ධයෙන් සමාජ ජාල තුළ සංවාදයක් ආරම්භ වූ පළමු අවස්ථාව මෙය නොවේ. අලුතින් ඉදි කළ බස්නාහිර පළාත් සභා ගොඩනැගිල්ලේ මන්ත්‍රී අසුන් සඳහා ඇති විශාල මහජන මුදලක් වෙන් කිරීම සම්බන්ධයෙන් ඔහු දැඩි ලෙස විවේචනයට ලක් විය. එමෙන්ම බුලත් අතක් ගෙන පැමිණි පාසල් දරුවෙකුට \"'ඕක නතර කරන්න ඕනෑ. බුලත් කෑලි දෙක තුනක් අරන් ඕක අරන් යන්න. ගිහිල්ලා ප්‍රින්සිපල්ට ගේන්න කියන්න. උදේ පාන්දර බුලත් කෑලි දෙක තුනක් උස්සන් එනවා,\" යනුවෙන් පැවසීමේ සිදුවීම ද ඒ අතර වේ. ඒ සම්බන්ධයෙන් සටහනක් තබන ලද ප්‍රවීණ ලේඛක උපුල් ශාන්ත සන්නස්ගල \"තොටගමුවේ රාහුල හාමුදුරුවෝ කියන්නේ භාෂාවක් නොවෙයි සංස්කෘතියක්. ඒක පුරාවෘත්තයක්. ඇත්තටම භාෂාව ආගම රැක ගන්න සංස්කෘතිකමය උවමනාවක් තිබෙනවා නම්  තොටගමුවේ රාහුල හාමුදුරුවන්ගේ නම වෙනස් කරන්නේ නැහැ,\" යනුවෙන් සඳහන් කළේය. \"නම් දා ගැනීමේ ව්‍යාජ සම්ප්‍රදායට එරෙහිව\" සයිබර් අවකාශය තුළ යම් ඉඩක් පවතින බව කී උපුල් ශාන්ත සන්නස්ගල \"ඉසුර දේවප්‍රියගේ නම අයින් කරලා තොටගමුවේ රාහුල හාමුදුරුවන්ගේ නම නැවත ස්ථාපිත කරන්න තරම් කවුරු හරි අරගලයක් කරනවා නම් ඒක සංස්කෘතික ජයග්‍රහණයක් වශයෙන් මම දකිනවා,\"  යනුවෙන් ඔහු කියා සිටියේ බීබීසී සිංහල සේවය කළ විමසීමකට ප්‍රතිචාර දක්වමිනි.  ජනතා බදු මුදලින් ඉදි කෙරුණු පොදු දේපල දේශපාලනඥයන් නමින් නම් කිරීම සම්බන්ධයෙන් ශ්‍රී ලංකාවට ඇත්තේ දීර්ඝ ඉතිහාසයකි. පොදු දේපල නම් කිරීම සඳහා සිය නම යොදා නොගන්නා බව මෛත්‍රීපාල සිරිසේන ජනාධිපති ධුරයට පත්වීමෙන් අනතුරුව අවස්ථා කිහිපයකදී ම සපථ කළේය. එමෙන්ම පැවති පාලන සමයේ ඉදි කළ යෝධ සංවර්ධන ව්‍යාපෘති හිටපු ජනාධිපති මහින්ද රාජපක්ෂගේ නමින් නම් කිරීම එවක දැඩි විවේචනයට ලක් විය.   කෙසේ නමුත් පොදු දේපල දේශපාලනඥයන්ගේ නමින් නම් කිරීම සම්බන්ධයෙන් ශ්‍රී ලංකාවේ වත්මන් තරුණ පරපුර අතර මේ වන විට විරෝධයක් මතු වෙමින් පවතී. විරෝධයට වේදිකාව සකස් වී ඇත්තේ ෆේස්බුක් ඇතුළු සමාජ ජාල ඔස්සේය.  එවැනි විරෝධතා හමුවේ දේශපාලනඥයන්ට \"බෝඩ් හකුලා ගැනීමට\" සිදු වූ අවස්ථා ද මෑතකදී දැකගත හැකි විය.  අමාත්‍ය ආචාර්ය හර්ෂ ද සිල්වාගේ රුව සහිතව කෝට්ටේ ජනාධිපති විද්‍යාලයේ පිහිනුම් තටාකය සම්බන්ධයෙන් ස්ථාපනය කර තිබූ පුවරුව ඊට ආසන්නතම උදාහරණයයි. ඒ සඳහා සමාජ මාධ්‍ය ජාල ඔස්සේ  එල්ල වූ දැඩි විවේචන හමුවේ තම රුව සහිත පුවරුව ඉවත් කර ගැනීමට ඔහු කටයුතු කළේය. මේ අතර ශ්‍රී ලංකාවේ ඉදිවෙන මාර්ග සහ අතුරු මාර්ග සඳහා දේශපාලනඥයන්ගේ රුව සහිත පුවරු ඉදිකිරීම කෝපයටත් හාස්‍යයටත් ලක් වීම හමුවේ එහි යම් වෙනසක් සිදු වන ආකාරයක් දැකිය හැකිය.  \"බදු ගෙවන ඔබගේ මුදලින් මෙම මාර්ගය සංවර්ධනය කරන ලදි,\" යනුවෙන් සඳහන් පුවරුවල ඡායාරූප සමාජ ජාල ඔස්සේ මේ දිනවල හුවමාරු වන අයුරු දැකගත හැක්කේ එවන් පසුබිමකදීය. "}, {"headline": "නවකවදය සහ විශ්වවිද්‍යාල අධ්‍යාපනය: සමාජ ජාල ඔස්සේ කතාබහට", "date": "2019 අප්‍රේල් 4", "news": "පළමු වැන්නා:  දෙවැන්නා:   තෙවැන්නා:  ඉහත දැක්වෙන්නේ,   අසමින් ෆේස්බුක් කණ්ඩායමක පළ කර තිබූ පැනයක් මුල් කර ගෙන පුද්ගලයන් තිදෙනෙකු පළ කළ අදහස්ය. නවකවදය සම්බන්ධයෙන් ශ්‍රී ලංකාව තුළ යළි සංවාදයක් මතුව ඇත්තේ මොරටුව විශ්වවිද්‍යාලයට අනුබද්ධ හෝමාගම-දියගම තාක්ෂණික ආයතනයේ පළමු වසරේ ඉගෙනුම ලැබූ ශිෂ්‍යයෙකු ගෙල වැළලාගෙන මිය යාමත් සමගය. එකී අවාසනාවන්ත සිදුවීමත් සමග පිරිසක් නවකවදය සාධාරණීකරණය කරමින් සමාජ ජාල ඔස්සේ අදහස් පළ කරන අතරේ තවත් පිරිසක් ඊට එරෙහිව අදහස් පළ කර තිබිණි. විශේෂයෙන් ශ්‍රී ලංකාව තුළ විශ්වවිද්‍යාල අධ්‍යාපනය ලැබ නවකවදය සාධාරණීකරණය කරමින් අදහස් පළ කරන බහුතරයකගේ මතය වී ඇත්තේ නවකවදය තුළින් පුද්ගලයෙකු සමාජ ගතවන බවය. එසේම ශ්‍රී ලංකාව තුළ විශ්වවිද්‍යාල අධ්‍යාපනය නොලැබ  නවකවදයට එරෙහිව අදහස් පළ කරන්නන් \"කුහකයන්\" ලෙස ද හඳුන්වනු ලැබ ඇති ආකාරයක් සමාජ ජාල ඔස්සේ දැක ගත හැකිය.  නවකවදයට එරෙහි වීම, විශ්වවිද්‍යාල වරම් අහිමිවීමේ \"ඇරියස් එක කවර් කර ගැනීමක්\" (වාඩුව පියවා ගැනීමක්) බවට ද තර්ක ඉදිරිපත් වේ. නවකවදය හේතුවෙන් තමන්ට මුහුණ පෑමට සිදු වූ චිත්ත පීඩාව පිළිබඳ ප්‍රවීණ රංගන ශිල්පිනී යශෝධා විමලධර්ම විසින් පළ කරන ලදැයි සඳහන් සටහනක් සමාජ ජාල ඔස්සේ විශාල වශයෙන් හුවමාරු වේ.  බවට පත්ව ඇති බව අන්තර් විශ්වවිද්‍යාලීය ශිෂ්‍ය බල මණ්ඩලයේ හිටපු කැඳවුම්කරු ලහිරු වීරසේකර මීට ඉහතදී බීබීසී සිංහල සේවය වෙත පැවසීය. එය එසේ නම් විශ්වවිද්‍යාල ජීවිතය අවසානයේ එකී උපසංස්කෘතියට තිත තැබේද? \"කැම්පස් එකේ රැග් ඒක දීලා මිනිස්සුන්ව හදලා ගන්නවනේ එහෙම හැදුනු පොරවල් අපිට එළියේදී දකින්නේ නොලැබෙන්නේ ඇයි?\" යනුවෙන් අයෙකු ෆේස්බුක් ඔස්සේ ප්‍රශ්න කර තිබිණි. යම් කිසි පුද්ගලයෙකු ඉලක්ක කර ඔහු/ඇය   බව විශේෂඥ මතයයි.  'බුලි'කිරීම   සිංහල භාෂාවෙන් හඳුන්වනු ලබන්නේ අරියාදු ලෙසය.  මේ අතර නවකවදය සහ බුලි කිරීම අතර වෙනසක් නොමැති බව ළමා රෝග පිළිබඳ විශේෂඥ මහාචාර්ය හරේන්ද්‍ර ද සිල්වාගේ අදහසය.   සාමාන්‍යයෙන් සංවර්ධිත යැයි සම්මත රටවල 'බුලි' කිරීම සංවේදී මාතෘකාවකි. ප්‍රාථමික පාසල්වල සිට සේවා ස්ථානය දක්වා බුලි කිරීම් වළක්වා ගැනීම සඳහා ක්‍රමෝපායන් සකස් වී ඇත. Cartoon Facebook හි Awantha Artigala කළ  වෙනි පළකිරීමේ අවසානය සාමාන්‍යයෙන් ශ්‍රී ලංකාවේ පාසලක හෝ උසස් අධ්‍යාපන ආයතනයක තවත් සිසුවෙකු හෝ සිසුවියක බුලි කරන පුද්ගලයෙකුට හිමි වන්නේ බිය මුසු ගෞරවයකි. නමුත් සංවර්ධිත යැයි සම්මත රටවල එය ලජ්ජාවට කරුණකි. (එම රටවල අරියාදු සිදු නොවෙතැයි මින් අදහස් නොකෙරේ)  රූපය, ලිංගිකත්වය, පවුල් පසුබිම වැනි කරුණු මත අපහාසාත්මක නම් පට බැඳීම හෝ වධ හිංසාවට ලක් කිරීම නිසා පාසල් යාමට මැලිකම් දැක්වූ අවස්ථා අප සමාජයේ බහුලය.  එමෙන්ම නවකවදය වැනි කරුණුවලදී වැඩි වශයෙන් ම කතාබහට ලක් වන්නේ වින්දිතයා පිළිබඳය. ඔහු හෝ ඇය මුහුණ දුන් මානසික හෝ ශාරීරික පීඩා පිළිබඳවය.   නවකවදය නැතිනම් බුලි කිරීම් සඳහා යොමු වන පිරිසෙන් කොටසකට මානසික ප්‍රශ්න ඇති බව මනෝ චිකිත්සා මගින් තහවුරු කර ගෙන ඇති බව මහාචාර්ය හරේන්ද්‍ර සිල්වා පවසයි. එසේ \"මානසික ප්‍රශ්න ඇති\" බොහෝ දෙනෙකු තවකෙකු අතින් අපයෝජනයට ලක් වූවන් බව මහාචාර්යවරයා පෙන්වා දෙයි.  සාමාන්‍යයෙන් ශ්‍රී ලංකාවේ රැකියා ස්ථාන තුළ ද ඒ ඒ කේෂ්ත්‍ර සහ ආයතනවල අනන්‍ය වූ උප සංස්කෘතීන් පවතී. තමාට සිදු වෙතැයි හැඟෙන අසාධාරණයක්, නොසලකා හැරීමක් පිළිබඳ දුක්ගැනවිල්ලක් සිය ප්‍රධානියාට යොමු කරන අවස්ථාවක ඊට විසඳුමක් ලබා දෙනු වෙනුවට කලෙක තමන්ට සිය ප්‍රධානියා අතින් සිදු වූ එවැනිම අකටයුත්තක් සඳහන් කරමින් එය සාමාන්‍යකරණය කෙරෙන අවස්ථා දුලභ නොවේ. \"ඉස්සර අපේ ගුරුවරු හිටියා වාට්ටුවේ ඉගෙන ගන්න අවස්ථාවේ මොකක් හරි වැරදුනොත් ඇඳවල් අස්සේ රිංගවනවා. ඒ ඇඳ යට රිංගවපු පුද්ගලය විශේෂඥය වුණ ගමන් තමන්ට පහළ මිනිස්සුන්ව, ශිෂ්‍යයන්ව යවන්නෙත් ඇඳ යටට,\" යනුවෙන් මහාචාර්ය හරේන්ද්‍ර සිල්වා කියා සිටියේ සිය අත්දැකීමක් උදාහරණ වශයෙන් සඳහන් කරමිනි.  \"ඒ මානසිකත්වය දිගට යනවා. ගෙදර ගිය විට බිරිඳට කරන්නෙත් ඒ ටික. තමන්ගේ ළමයින්ටත් කරන්නේ ඒ විදිහටම තමයි.\" "}, {"headline": "මහනුවර රූගත කිරීම සම්බන්ධයෙන් සමාජ ජාල ඔස්සේ කරුණු දැක්වීමක්", "date": "2019 අප්‍රේල් 5", "news": "සාම්ප්‍රදායික උඩරට ඇඳුමින් සැරසුණු විදේශිකයන් දෙදෙනෙකු මහනුවර ශ්‍රී දළදා මාලිගය ආසන්නයේ කළ රූගත කිරීමකට අදාළ වීඩියෝ දර්ශන සමාජ ජාල ඔස්සේ විශාල වශයෙන් හුවමාරු වෙමින් පවතී.  ශ්‍රී ලංකාවේ පිළිගත් මාධ්‍ය ආයතනයක් එකී පුවත වාර්තා කර තිබුණේ \"දළදා මාලිගය අසල උඩරට නිලමේ ඇඳුමින් සැරසී අශෝභන ලෙස විදේශිකයන් පිරිසක් රඟ දෙයි,\" යනුවෙනි. \"විදේශීය සමලිංගික විවාහයක් සම්බන්ධයෙන් කළ රූගත කිරීමක් නිසා මහනුවර නගරය උණුසුම් වෙයි\" යනුවෙන් සඳහන් කරමින් තවත් ෆේස්බුක් පිටුවක අදාළ වීඩියෝ දර්ශන පළ කර තිබිණි. \"අශෝභන\" සහ \"සමලිංගික\" වැනි සංවේදී වචන සහිතව පළ කළ වීඩියෝ දර්ශනවලට ප්‍රතිචාර දැක්වූවන් අතරින් බහුතරය එකී ක්‍රියාව හෙළා දැක තිබුණේ දැඩි කෝපයෙන් යුතුවය.  මේ අතර අදාළ සිදුවීම සම්බන්ධයෙන් ඊට සම්බන්ධ නිෂ්පාදන ආයතනය විසින් කරන ලද කරුණු දැක්වීමක් යැයි සඳහන් කරමින් ෆේස්බුක් සමාජ ජාලයේ සටහනක් තැබූ කපිල එම් ගමගේ පවසා තිබුණේ  \"එක් පාර්ශවයක් කියන දේ අසා තීරණ ගන්න එක මොනතරම් මූඪ ක්‍රියාවක් ද කියා මෙය කියවන විට දැනෙනවා,\" යනුවෙනි.  ශ්‍රී ලංකාවේ ඇතැම් මාධ්‍ය වාර්තා කළ පරිදි විදේශීය පුරුෂයන් දෙදෙනෙකු සාම්ප්‍රදායික උඩරට ඇඳුමින් සැරසී සිටීම සමලිංගික විවාහයක් පිළිබිඹු කිරීමක් නොවන බව ඉහත කී කරුණු දැක්වීමේ සඳහන් වේ. ඊට සිය අදහස  එක් කරමින් ප්‍රවීණ සිනමාවේදී අසෝක හඳගම සඳහන් කර තිබුණේ \"මම මෙහි සම්පූර්ණ කතාව දන්නවා. කතාවේ එක් පැත්තකට පමණක් අමාත්‍ය සජිත් ප්‍රේමදාස ඇහුම්කන් දීම අනුවණ ක්‍රියාවක්. මේ වැඩසටහන ශ්‍රී ලංකාවේ සංචාරක ගමනාන්ත සඳහා ලොවපුරා ප්‍රසිද්ධියක් ලබා දී තිබෙනවා. රට විසින් එවැනි ප්‍රසිද්ධියක් සඳහා මුදල් වැය කරනවා නම් ඒ සඳහා රුපියල් බිලියන ගණනක් වැය වේවි. මෝඩයෝ. ඔවුන් ශ්‍රී ලංකාවෙන් ඉවත් වෙන්න තීරණය කරලා. ඉතිරිය ඉන්දියාවේ සිදු කෙරෙයි. මොවුන් පසුගිය වසර කිහිපය පුරා පටිගත කිරීම් සිදු කර තිබෙනවා. වඩාත්ම වැදගත් දේ ඔවුන් ආපසු නොඒවි. ඔවුන් පමණක් නොවෙයි, බොහෝ දෙනෙක්,\" යනුවෙනි.  ෆේස්බුක් හි පළ වී ඇති ඉහත කී කරුණු දැක්වීමේ සහ සිනමාවේදී අසෝක හඳගම පවසන පරිදි අදාළ රූගත කිරීම සිදු කර ඇත්තේ එකොලයින් නමැති බෙල්ජියම් නිෂ්පාදනාගාරයක් විසිනි. ඒ   නමැති රියැලිටි රූපවාහිනී වැඩසටහනක් සඳහාය. ඒ සම්බන්ධයෙන් බීබීසී සිංහල සේවය කළ විමසීමකදී සිනමාවේදී අසෝක හඳගම කියා සිටියේ \"යුරෝපයේ සහ වෙනත් රටවල සංචාරකයන් ඉලක්ක කර ගනිමින් රට රටවල සංචාරක වැදගත්කමක් තිබෙන ස්ථාන, සංස්කෘතිය, ඒ මිනිස්සුන්ගේ ආගන්තුක සත්කාර වගේ දේවල් එමගින් ප්‍රවර්ධනය කරනවා. මහනුවරට කලින් මීගමුවේ පටිගත කිරීමක් සිදු කර තිබෙනවා\" යනුවෙනි. චිත්‍රපට සංස්ථාව භාරව සිටින අමාත්‍ය සජිත් ප්‍රේමදාස විසින් පටිගත කිරීම් අත්හිටුවනු ලැබ ඇති බවත් ඔහු වැඩිදුරටත් සඳහන් කළේය.  නිෂ්පාදන ආයතනයේ කරුණු දැක්වීමට අනුව රියැලිටි වැඩසටහනට සහභාගි වන විදේශීය තරගකරුවන්ට පැවරී තිබූ අභියෝගය වන්නේ මහනුවර වැව ආසන්නයට ගොස් මනාලයෙක් සහ මනාලියක් ලෙස සැරසී ඡායාරූපයකට පෙනී සිටීමය.  \"එක් කණ්ඩායමක් හැර සෙසු සියලුම කණ්ඩායම්වල කාන්තාවක් සහ පුරුෂයෙක් බැගින් සිටියා. පුරුෂයන් දෙදෙනෙකු සිටි කණ්ඩායමට අදාළ අභියෝගයට අනුව පුරුෂයෙක් සහ කාන්තාවක් ලෙස සැරසීමට සිදු වුනා. ඒ අනුව ඡායාරූපයට පෙනී සිටීම සඳහා ඔවුන් එහි ගියා,\" ඉහත කී කරුණු දැක්වීමේ සඳහන්ය. \"මාධ්‍ය වැරදි ලෙස වාර්තා කළ පරිදි සමලිංගික විවාහයක් ලෙස පෙනී සිටීමක් නොවන බවත් එම ස්ථානය අසලින් ගිය පුද්ගලයන් ද එය සමලිංගික විවාහයක් යැයි සිතා නිශේධනීය ප්‍රතිචාරයක් පළ කළ,\" බවත් එහි වැඩිදුරටත් දැක්වේ. කෙසේ නමුත් අදාළ සිදුවීම සම්බන්ධයෙන් අදහස් දක්වමින් අලවතුගොඩ සමන් දේවාලයේ බස්නායක නිලමේ ජයම්පති හීන්කෙන්ද කියා සිටියේ අදාළ රූගත කිරීම මගින් සංචාරකයන් තුළ ශ්‍රී ලංකාව පිළිබඳ වැරදි චිත්‍රයක් ඇඳෙන බවය. \"මේක ඒ රටවල සංචාරක ප්‍රවර්ධනය සඳහා යොදා ගන්නවා කියනවා. එතකොට මේ රටේ මුල් ඇඳුම ඇදගෙන මෙන්න මෙහෙම හැසිරෙන්න පුළුවන්. සමලිංගික විවාහ සිදු කරන්න පුළුවන් කියල ද ලෝකෙට පෙන්වන්නේ. උඩරට වැදගත් තනතුරු දරන නිලමේවරු හැටියට අපට කරබාගෙන ඉන්න කියලද කියන්නේ. අන්න එතනයි ප්‍රශ්නේ තිබෙන්නේ. ඒකයි මම ඒක නවත්වන්න උත්සහ කළේ,\" ඔහු කියා සිටියේය. බස්නායක නිලමේවරයා විසින් පටිගත කිරීම හඳුන්වනු ලැබුවේ උඩරට සම්ප්‍රදායට පහර ගැසීමේ අරමුණින් \"සිය තනතුරු හෑල්ලු කර තම ගරුත්වයට හානි කිරීමේ උත්සහයක්\" වශයෙනි. \"ලෝකයම පිළිගත්ත උඩරට මහා මංගල්‍යයට ගහන්න ගොඩක් සූදානම් වුනා. පළමුවෙන් ම එන්ජීඕ එකතු වෙලා අලින්ට හිංසා කරනවා කියලා ලෝකයට ප්‍රචාරය කළා. ඊට පස්සේ අපේ කුල පරම්පරා තිබෙනවා එමගින් මානව හිමිකම් කඩවෙනවා කියලා ප්‍රචාරය කළා. නමුත් අපි ඒවයෙන් වැටුනේ නැහැ,\" අදාළ පටිගත කිරීම සිදු වූ ස්ථානයට යෑමට හේතුව විස්තර කළ බස්නායක නිලමේවරයා, \"යාලුවෙක් එක්ක මම රෙස්ටුවරන්ට් එකකට කෑම කන්න යද්දී පිරිමි දෙන්නෙක් මුල් ඇඳුම් ඇඳගෙන ඉන්නකොට අපි හිතුවේ බීලා මොකක්හරි කියලා. පාරේ මිනිස්සු අන්න ඔබතුමාලගේ ඇඳුම, අන්න වෙලා තිබෙන දේ කියලා උසුළු විසිළු කරන්න පටන් ගත්තා. ඊට පස්සේ තමයි මට විරුද්ධ වෙන්න සිද්ධ වුනේ,\" යනුවෙන් ජයම්පතී හීන්කෙන්ද කියා සිටියේය. ඇතැම් ශ්‍රී ලාංකිකයන් විසින් ද උඩරට මුල් ඇඳුම \"විකෘති කරන බැවින්\" ඔවුන්ට \"අවවාදයක් ලබා දීම\" සඳහා අදාළ සිදුවීම අවස්ථාවක් කර ගන්නා බව ඔහු කියා සිටී. \"සමහරු මගුල් කනකොට ඡායාරූප ගන්න ගිහින් මනාලයා මුල් ඇඳුම ඇඳන් බුදිය ගෙන ඉන්නවා. සාමාන්‍යයෙන් මුල් ඇඳුම ඇඟලා ගත් විට ඉරියව් තුනකින් පමණයි ඉන්න පුළුවන්. ඉඳ ගෙන ඉන්න පුළුවන්, ඇවිද යන්න පුළුවන්. අත පහලට දමා පහසු අයුරකින් සිටගෙන ඉන්න පුළුවන්. දෙකට නැමිලා, එක කකුලෙන් ඒ වගේ මුල් ඇඳුම ඇඳන් ඉන්න බැහැ.\" ආගම, ලිංගිකත්වය, හැසිරිය යුතු ආකාරය සම්බන්ධයෙන් පවතින ස්ථාපිත ආදර්ශ   මෙන්ම කාන්තාවන් විසින් ඇඟලිය යුතු ඇඳුම් සම්බන්ධයෙන් ආගමික කණ්ඩායම් සහ රජයේ ආයතන ද නොනිල නීති පැන වූ අවස්ථා මෑත කාලයේ දුලභ නොවේ. ගායක එන්රිකේ ඉග්ලේසියස්ගේ සහභාගිත්වයෙන් ශ්‍රී ලංකාවේ පැවති සංගීත ප්‍රසංගය අතරතුර තරුණියක් ඔහු දෙසට තනපටය විසි කළ බව කියන සිද්ධියක් එවක ජනපති මෛත්‍රිපාල සිරිසේනගේ විවේචනයට ලක් විය. \"මත්පැන් පානය කොට 'අසංවර' ක්‍රියාවල නිරත වන තරුණියන්ට නොව මෙවැනි වැඩසටහන් ශ්‍රී ලංකාව තුළ සංවිධානය කරන පුද්ගලයන්ට   ජනපතිවරයා එහිදී කියා සිටියේය. එමෙන්ම \"සිංහල, දෙමළ, මැලේ, මුස්ලිම්, බර්ගර් ජනතාවගේ සිතුම් පැතුම් ඔහුට අමතක වුනා. රටේ ප්‍රශ්න ඔහුට අමතක වුනා.  .\" යනුවෙන් පවසමින් ජනාධිපති මෛත්‍රිපාල සිරිසේන අගමැති රනිල් වික්‍රමසිංහ සම්බන්ධයෙන් කළ ප්‍රකාශය සමරිසි ප්‍රජාවේ සහ සිවිල් සමාජයේ ඇතැම් කොටස් අතර විවේචනයට ලක් විය.  පළ කළ ලේඛකයෙකු පසුගියදා අත්අඩංගුවට ගැනිණි.   ආගමික සම්ප්‍රදායන් සහ සංස්කෘතිය මුල් කර ගනිමින් අන්‍ය නිදහස, වෙනස් මත හෝ විශ්වාස නොඉවසීමේ තත්ත්වයක් ශ්‍රී ලංකාව තුළ වර්ධනය වෙමින් පවතීද? මහනුවර සිදුවීම එහි දිගුවක්ද? ඒ සම්බන්ධයෙන් අදහස් දක්වමින් සිනමාවේදී අසෝක හඳගම කියා සිටියේ \"රටවල් ආර්ථික, දේශපාලන තලයේ කඩාවැටීම්වලට ලක් වෙනකොට දේශපාලන බලය රැක ගැනීම සඳහා සංස්කෘතිය වශයෙන් මතු කර ගන්නා ගෝත්‍රවාදයන් ඉස්මතු කර ගනිමින් බලයේ රැඳී ඉන්න සහ බලය ලබා ගන්න සමහර කොටස් කටයුතු කරනවා. මේක රටකට සිදු විය හැකි අවාසනාවන්ත තත්ත්වයක්,\" යනුවෙනි. දැඩි මතධාරී කණ්ඩායම්වල අවශ්‍යතාවට නතු නොවී මෙවැනි ගැටලු පිළිබඳ රජයක් වශයෙන් බරපතලව සිතා බැලිය යුතු කාලය එළඹ ඇති බව ඔහු වැඩිදුරටත් කියා සිටියේය.  "}, {"headline": "ජනතා විමුක්ති පෙරමුණේ නිර්මාතෘ රෝහණ විජේවීර සහ ශ්‍රී ලංකාවේ වාමාංශික දේශපාලනය", "date": "2019 අප්‍රේල් 10", "news": "තිස් වසරකට පෙර, 1989 වසරේ නොවැම්බර් 13 වෙනිදා ජනතා විමුක්ති පෙරමුණේ නායක රෝහණ විජේවීර අත්අඩංගුවේ දී මියගිය බව සඳහන් කරමින් එවක බලයේ සිටි රජය නිවේදනයක් නිකුත් කළේය. නමුත් මරණය සිදු වූ ආකාරය පැහැදිලිව ප්‍රකාශ වී නොතිබිණි.  1943 ජුලි 14  දින උපත ලද රෝහණ විජේවීරගේ සැබෑ නම පටබැඳිගේ දොන් නන්දසිරි විජේවීර වූ අතර, මාක්ස්වාදය, ලෙනින්වාදය ඇතුළු වාමාංශික දේශපාලන අදහස්වලින් පෝෂණය වූ  ජනතා විමුක්ති පෙරමුණේ සමාරම්භකයා වේ.  ශ්‍රී ලංකාවේ දකුණු දිග පිහිටි කුඩා ගම්මානයක් වන කෝට්ටෙගොඩ විසූ දිළිඳු පවුලක උපන් ඔහුගේ ඔහුගේ පියා දොන් අන්දිරිස් විජේවීර සහ මව නැසිනෝනා වික්‍රම කළතොට නම් වූහ.   \"ඔහු පොහොසත් කෙනෙකු හෝ උසස් යැයි සැලකෙන කුලයකට අයත් අයෙක් නොවේ. ඔහුගේ දෙමාපියන් දුප්පත්, සාමාන්‍යය මිනිස්සු,\" යැයි කලෙක විජේවීරගේ සමීප මිතුරෙකු වූ වික්ටර් අයිවන් ඔහුගේ මරණින් පසු ලියූ ලිපියක සඳහන් වේ.  ගොඩඋඩ කනිෂ්ඨ විද්‍යාලයෙන් සහ ගොඩඋඩ මහා විද්‍යාලයෙන් මූලික අධ්‍යාපනය ලද විජේවීර උසස් පෙළ අධ්‍යාපනය ලැබුවේ අම්බලන්ගොඩ ධර්මාශෝක විද්‍යාලයෙනි.  1960 දී ලුලුබ්මා මිත්‍රත්ව සරසවියෙන් ඔහුට ශිෂ්‍යත්වයක් පිරිනැමුණු අතර, වෛද්‍ය උපාධිය හැදෑරීමට රුසියාව බලා පිටත් වූයේය.   වෛද්‍ය විද්‍යාවට අමතරව රුසියාවේ ගත කළ කාලය ඇතුළත දේශපාලන විද්‍යාව සහ ආර්ථික විද්‍යාව හොඳින් අධ්‍යනය කළ විජේවීරට, භාෂා කීපයක් චතුර ලෙස හැසිරවිය හැකි විය.     ඔහු නිතර පොත් පත් පරිහරණය කරමින් විවිධ විෂයන් ගැන ස්වයං අධ්‍යනයක යෙදුණු පුද්ගලයෙකු ලෙස ප්‍රකටය. \"රෝහණ විජේවීර සහෝදරයා කියන්නේ මාතර ගමක ඉතා දුප්පත් පවුලක උපත ලැබූ පුද්ගලයෙක්. ඔහු සිය අරමුණ වෙනුවෙන් දැඩි ලෙස කැපවුණ, දැඩි අධිෂ්ඨානයක් තිබූ කෙනෙක්. ලුලුම්බා විශ්වවිද්‍යාලයට ලැබුණු ශිෂ්‍යත්වයත් සමග වෛද්‍යවරයෙකු වෙන්න ඉගෙන ගත්තත්, එය හැර දමා සමාජය වෙනුවෙන් කැපවෙන්න ඔහු තීරණය කළා\" යැයි ජනතා විමුක්ති පෙරමුණේ ප්‍රචාරක ලේකම් විජිත හේරත් බීබීසී සිංහල සේවයට සිය අදහස් දක්වමින් පැවසීය. 1960 දශකයේ මුල් කාලය තුළ චීනය සහ සෝවියට් රුසියාව අතර මත ගැටුම් උත්සන්න විය. සෝවියට් රුසියාව ඒ වන විට නිර්මාක්ස්වාදී මාවතකට පිවිසෙමින් තිබිණි. රුසියානු විප්ලවයත් සමග එරට ස්ථාපිත වූ දැඩි මාක්ස්වාදී, ජාත්‍යන්තරවාදී  පාලනයෙන් ඉවත් වී සමාජවාදී  ක්‍රමයකට අනුගත වෙමින් පැවතුණි.  ශ්‍රී ලංකාවේ කොමියුනිස්ට් පක්ෂය එකල රුසියානු සමාජවාදී පක්ෂ සමග සම්බන්ධතා පැවැත්විය.   නමුත් පසු කලක එය රුසියානු කොම්යුනිස්ට් පිළ සහ චීන කොම්යුනිස්ට් පිළ ලෙස බෙදී ගියේය.     වාමාංශික දේශපාලනයට නැඹුරු වූ විජේවීර මෙම කාලය තුළ රුසියානු ක්‍රමය දැඩි ලෙස විවේචනය කළේය.   රුසියාවේ සිට කෙටි නිවාඩුවකට ශ්‍රී ලංකාවට පැමිණි විජේවීර චීන කොමියුනිස්ට් පිළෙහි දේශපාලනයට සම්බන්ධ වූයේය. මේ අතර, ශ්‍රී ලංකාවේ පැවති රුසියානු හිතවාදී වාමාංශික දේශපාලනය ද ඔහු දැඩි ලෙස විවේචනය කරන්නට විය. නිවාඩුව අවසන් වී නැවත රුසියාව බලා පිටත් වීමට සැරසෙන විජේවීරගේ වීසා බලපත්‍රය අහෝසි කිරීමට ශ්‍රී ලංකාවේ සෝවියට් තානාපති කාර්යාලය ක්‍රියා කළේය. මෙතෙක් චීන කොමියුනිස්ට් පිළට සිය මතවාදවලින් පමණක් සහය දැක්වූ විජේවීර, මෙයින් පසු එම පිළෙහි  ක්‍රියාකාරී සාමාජිකයෙකු බවට පත් විය. කෙසේනමුත්, වැඩි කල් ගතවීමට පෙර එම පක්ෂයේ ක්‍රියා කලාපය හේතුවෙන් කලකිරුණු විජේවීර, එය තුළ 'ප්‍රති කණ්ඩායමක්' ගොඩනැගීමට කටයුතු කළේය. මෙම කණ්ඩායම පසු කලක ජනතා විමුක්ති පෙරමුණ ලෙස වර්ධනය විය. කැරලි ගැසුණු දිගු කොණ්ඩය සහ හිස පැළඳි තරු ලකුණ ඇති තොප්පිය නිසා ඔහු කියුබානු විප්ලවයේ 'වීරයෙකු' ලෙස සලකන චේ ගුවේරා අනුගාමිකයෙකු යැයි බොහෝ දෙනෙක් සිතූහ.   සමහරු මෙම විප්ලවාදීන් හැඳින්වූයේ  \"චේ ගුවේරාකාරයෝ,\" ලෙසය.   1965 වර්ෂයේ දී ගාල්ලේ පැවති කුඩා රැස්වීමකින් අනතුරුව ජනතා විමුක්ති පෙරමුණ පක්ෂයක් ලෙස නිල වශයෙන් ගොඩනැගීමට අවශ්‍ය සැලසුම් සකස් කෙරිණි. පැරණි වාමාංශික පක්ෂ වන ලංකා සමසමාජ පක්ෂය සහ කොමියුනිස්ට් පක්ෂ, සමගි රජය සමග එක් වීම මෙම නව පක්ෂය නිර්මාණය වීමට ප්‍රධානතම හේතුව විය.  'ශ්‍රී ලංකාවේ නිර්ධන පන්තියට රාජ්‍යබලය දිනා ගැනීම' මෙම පක්ෂයේ අරමුණ විය.  \"ධනපති ක්‍රමය තිබෙන තාක් කල්, ධනේශ්වර සූරාකෑම තිබෙන තාක් කල්, ධනේශ්වර පාලන පංතීන් තිබෙන තාක් කල්, ඔවුන් ඔවුන්ගේ ඔත්තුකරුවන් නිර්ධන පංති ව්‍යාපාර තුළට රිංගවා එමගින් ඔවුන්ගේ කැත අරමුණු ඉටුකර ගැනීමට උත්සහ දරණු ඇත. කළ හැකි සෑම සටකපට උපක්‍රමයක්ම යොදනු ඇත\" ලෙස රෝහණ විජේවීර රචනා කළ 'අත්දැකීම් කිහිපයක්' නම් ග්‍රන්ථයේ සඳහන් වේ.   විජේවීර ඇතුළු තරුණ කණ්ඩායම් මෙම දේශපාලන මතවාදය ජනතාව අතරට ගෙන යෑම සඳහා රට පුරා රැස්වීම පැවැත් වූ අතර, ඔහු දක්ෂ කථිකයෙකු ලෙස ප්‍රචලිත විය.  \"ඔහු ඉතා ජනකාන්ත, බලවත් කථිකයෙක්. සටහන් නැතුව ඔහුට පැය තුනක් හෝ හතරක් එක දිගට කතා කරන්න පුළුවන්\" යැයි විජේවීරගේ නීතීඥවරයෙකුව සිටි පී. රාජනායගම් මින් වසර කීපයකට පෙර බීබීසී සේවයේ පළ වූ ලිපියකට සිය අදහස් දක්වමින් පැවසීය. 1970 අගවන විට සමගි පෙරමුණු ආණ්ඩුව ජවිපෙ කෙරෙහි විශේෂ අවධානයක් යොමු කිරීම ආරම්භ කෙරිණි. විප්ලවවාදී කණ්ඩායම්වලට අයත් තරුණයන් සෙවීමට 'චේගුවේරා බියුරෝව' නමින් විශේෂ පරීක්‍ෂණ ඒකකයක් පිටිටුවීමට ද ආණ්ඩුව පියවර ගත්තේය. ‌ එම වසරේ අගෝස්තු වන විට ජනතා විමුක්ති පෙරමුණ මර්දනය කිරීම සඳහා ජනතාවගෙන් සහය ඉල්ලා සිටි අතර, හදිසි නීතිය පැනවීමට ක්‍රියා කරන ලදී.    මේ වන විට ජනතා විමුක්ති පෙරමුණ සන්නද්ධ අරගලයක් සඳහා රහසේ ආයුධ එක්රැස් කරන බව ආණ්ඩුවට තොරතුරු ලැබී තිබිණි.  1971 මාර්තු මස රෝහණ විජේවීර අම්පාරේදී අත්අඩංගුවට ගත් අතර, පසුව යාපනය බන්ධනාගාරයට මාරු කර යැවිණි.  කෙසේනමුත් ජනතා විමුක්ති පෙරමුණේ පොඩි අතුල ලෙස හැදින්වූ වික්ටර් අයිවන් ඇතුළු සෙසු නායකයන් '71 කැරැල්ල' ආරම්භ කර ඒ තුළින් රාජ්‍ය බලය අල්ලා ගැනීමට සැලසුම් කළහ.  මේ අනුව, 1971 අප්‍රේල් 05 වෙනි දින අලුයම දිවයින පුරා පොලිස් ස්ථානවලට එකවර, එකම වේලාවක දී පහර දී බලය අල්ලා ගැනීමට සැලසුම් කර තිබිණි. නමුත්, පසුව එම සැලැස්ම වෙනස් කර එදින රාත්‍රියේ දී පහර දීමට සැලසුම් කෙරිණි. නමුත් මෙම වෙනස්වීම මොනරාගල දිස්ත්‍රික්කයට දැනුම් දීමට අසමත් විය.  මේ හේතුවෙන්, අප්‍රේල් 05 අලුයම වැල්ලවාය පොලිසියට පහරදීම සිදු විය. මෙම ආරම්භයත් සමග ජනතා විමුක්ති පෙරමුණ සගයන් පොලිස් ස්ථාන විශාල ප්‍රමාණයකට පහර එල්ල කළ අතර සමහර ගොඩනැගිලිවලට දැඩි හානි සිදු විය.  නමුත්, සැලසුම්කරණයේ දී සිදු වූ වැරදි හේතුවෙන් කැරැල්ල අසාර්ථක විය. මෙයින් පසු, ජනතා විමුක්ති පෙරමුණට සම්බන්ධ දහස් ගණනක් තරුණ තරුණියන් එවක පැවති ආණ්ඩුව විසින් ඝාතනය කළ අතර, තවත් විශාල පිරිසක් සිරගත කෙරිණි.    කැරැල්ලට සම්බන්ධ සැකකරුවන්ට දඬුවම් කිරීමේ අරමුණින්1972 අපරාධ යුක්‌ති විනිශ්චය කොමිෂන් සභාව පිහිටුවා ඒ මඟින් 1971 මහ නඩුව නමින් අධිකරණ ක්‍රියාවලියක් ආරම්භ විය.    එවක රාජ්‍ය නායිකාව වූ මහ රැජිනට විරුද්ධව වීම, ශ්‍රී ලංකාවේ නොයෙක් ස්ථානවල යුද්ධ කිරීම, යුද්ධ කිරීමට අනුබල දීම, ශ්‍රී ලංකා රජය බිය ගැන්වීමට කුමන්ත්‍රණය කිරීම යන කරුණු විජේවීර ඇතුළු පක්ෂ කැරැල්ලට සම්බන්ධ වූ පක්ෂ සාමාජිකයන්ට එල්ල වූ චෝදනා ය.  මෙහි එක් සැකකරුවෙකු වූ විජේවීර සිය නඩුව සඳහා නීතිඥයෙකුගේ ලබා නොගෙන තනිව ඉදිරිපත් වූයේය. නඩු විභාගයේ දී සැකකරුවන් දෙදහස් පන්සියයකට ආසන්න ප්‍රමාණයක්‌ අත්හිටවූ සිරදඬුවම් යටතේ නිදහස්‌ කෙරුණු අතර තවත් හාරසියයකට ආසන්න පිරිසකට සිරදඬුවම් නියම කරන ලදී. රෝහණ විජේවීර ඇතුළු පුද්ගලයන් පස්‌ දෙනකුට ජීවිතාන්තය දක්‌වා සිරදඬුවම් නියම විය. කෙසේවෙතත්, විජේවීර බන්ධනාගාරයේ සිට රහසිගතව පක්ෂය ගොඩනැගීමේ කටයුතු ක්‍රියාත්මක කළේය.  1971 සහ 1989 කැරැල්ල අසාර්ථක වීමට හේතු ලෙස ජනතා විමුක්ති පෙරමුණ සිතන්නේ කුමක්දැයි ඇසූ පැනයට පිළිතුරු දෙමින් විජිත හේරත් පැවසුවේ, \"ඒ වසර දෙක තුළ ම සන්නද්ධ අරගලයකට යෑමට සුදුසු තත්වයක් තිබුණේ නැහැ. ආණ්ඩුවෙන් දැඩි මර්දනකාරී වැඩ පිළිවෙළක් ක්‍රියාත්මක වෙමින් තිබුණේ. ඒ වගේ වෙලාවක සන්නද්ධ කැරැල්ලකට ඉඩක් ලැබෙන්නේ නැහැ,\" යනුවෙනි.  1976 දී සිරිමාවෝ බණ්ඩාරනායකගේ නායකත්වයෙන් යුත් රජය එතෙක් ක්‍රියාත්මක කළ හදිසි නීතිය ඉවත් කිරීමට කටයුතු කළ අතර, ජනතා විමුක්ති පෙරමුණට එරෙහිව තිබූ තහනම ඉවත් කළේය. ඒ අනුව පක්ෂය නීත්‍යානුකූල විය.  ඉන්පසු 1977 දී  ජේ ආර් ජයවර්ධන රජය බලයට පත් වීමත් සමග අපරාධ යුක්‌ති විනිශ්චය කොමිසම අහෝසි කළ අතර, ඒ යටතේ සිරදඬුවම් නියම වූ රෝහණ විජේවීර ඇතුළු සියල්ලන් නිදහස්‌ වූහ.  1980 මාර්තු මස රෝහණ විජේවීර මොරටුව විල්ලෝරාවත්තේ පදිංචිව සිටි ශ්‍රීමතී චිත්‍රාංගනී සමග යුග දිවියට එළබුණි.  සය දෙනෙකුගෙන් යුත් පවුලේ බාලයා වූ ශ්‍රීමතී චිත්‍රාංගනී මෙම විවාහයට අකමැතිව සිටියත්, සිය සහෝදරයා වන චන්ද්‍රා ප්‍රනාන්දුගේ දැඩි බලකිරීම මත කැමැත්ත ලබා දුන් බව ඇය සඳහන් කර තිබේ. විල්ලෝරාවත්තේ පිහිටි ශ්‍රීමති චිත්‍රාංගනීගේ නිවසේ දී විවාහ උත්සවය පැවැත්වුණි.  මෙම යුවලට දරුවන් සය දෙනෙකු සිටි අතර, විජේවීර ඉතා දයාබර පියෙකු වූ බව ශ්‍රීමති චිත්‍රාංගනී වරෙක පැවසුවාය.  1981 දී පැවති දිස්ත්‍රික් සභා ඡන්දයට ජනතා විමුක්ති පෙරමුණ නියෝජනය කරමින් විශාල අපේක්ෂකයන් සංඛ්‍යාවක් ඉදිරිපත් විය.  ඡන්දය වෙනුවෙන් රට වටා පැවති රැස්වීම් ගණනාවකින් පසු සිය නියෝජිතයන් කිහිපදෙනෙකු දිස්ත්‍රික් සභාවට පත් කරගැනීමට ජනතා විමුක්ති පෙරමුණට හැකි විය.     ශ්‍රී ලංකාවේ ප්‍රථම ජනාධිපතිවරණය පැවැත්වූයේ 1982 වර්ෂයේදී ය. එහිදී එක්සත් ජාතික පක්ෂය නියෝජනය කරමින් ජේ ආර් ජයවර්ධනත්, ශ්‍රී ලංකා නිදහස් පක්ෂය නියෝජනය කරමින් හෙක්ටර් කොබ්බෑකඩුවත්, ජනතා විමුක්ති පෙරමුණ නියෝජනය කරමින් රෝහණ විජේවීරත්, ලංකා සමසමාජ පක්ෂය නියෝජනය කරමින් කොල්වින් ආර් ද සිල්වා, නව සම සමාජ පක්ෂය නියෝජනය කරමින් වාසුදේව නානායක්කාරත්, දෙමළ කොංග්‍රසය වෙනුවෙන් කුමාර් පොන්නම්බලම් ද ඉදිරිපත් වූහ.  මෙවර මැතිවරණ සටනේ දී දැඩි ප්‍රචණ්ඩ ක්‍රියා රැසක් වාර්තා විය. කෙසේනමුත්, අවසානයේ දී ඡන්ද 273428ක් ලබාගත් රෝහණ විජේවීර තෙවන ස්ථානයට පත් විය.  \"ජනතාව අපි රටේ තෙවන බලවේගය ලෙස පිළිගෙන තිබෙනවා\" යැයි ජනාධිපති සටනෙන් පසු පැවති රැස්වීමක් අමතමින් විජේවීර ප්‍රකාශ කර තිබිණි.  1983 ඇති වූ කළු ජූලියත් සමග අති විශේෂ ගැසට් නිවේදනයක් නිකුත් කරමින් ජනතා විමුක්ති පෙරමුණ, ශ්‍රී ලංකා කොමියුනිස්ට් පක්ෂය සහ නව සමසමාජ පක්ෂය යන වාමාංශික පක්ෂ තහනම් කළ බව ජේ ආර් ජයවර්ධන ප්‍රමුඛ රජය ප්‍රකාශ කළේය.  ජනතා විමුක්ති පෙරමුණ එල්ටීටීඊ සංවිධානය සමග සම්බන්ධතා පවත්වමින් ආයුධ ලබා ගන්නා බවට චෝදනා ලැබ තිබිණි.  කෙසේනමුත්, විජේවීර පසු කලක දී සිය පොත් පත් මගින් එල්ටීටීඊ සංවිධානය විවේචනය කර තිබෙනු දක්නට හැකිය.  උතුරේදී හමුදා සෙබළුන් 13 දෙනෙකු එල්ටීටීඊ සංවිධානය එල්ල කළ ප්‍රහාරයකින් මරණයට පත් වීමත් සමග දෙමළ විරෝධී ජාතීවාදී පිරිස් රට පුරා කලබල ඇති කළහ. මෙහි දී දේපළ හානි සිදුවූ අතර, විශාල පිරිසක් මරණයට පත් වූහ. කළු ජූලියට සම්බන්ධ යැයි චෝදනා නගමින් ජනතා විමුක්ති පෙරමුණ ඇතුළු වාමාංශික පක්ෂ තහනම් කළේය.         මේ අතර, ජනතා විමුක්ති පෙරමුණ තහනම් කිරීමට යන වග සැල වූ වහාම රෝහණ විජේවීර සිය බිරිඳ සහ දරුවන් සමග මොරටුවේ නිවස හැරදමා තංගල්ල බලා පිටත් විය.  එහිදී චිත්‍රාංගනී සහ දරුවන් විජේවීරගේ මවට බාර කර එම නිවසින් පිට වී වෙනත් ආරක්‍ෂිත ස්ථානයක සැඟවීමට පිටත් වී තිබේ.    දෙමසකට ආසන්න කාලයක දී කොම්යුනිස්ට් පක්ෂය තහනමෙන් මිදුනත්, ජනතා විමුක්ති පෙරමුණට එරෙහි තහනම දිගටම ක්‍රියාත්මක විය.  ඒ අතර ආණ්ඩුවට භාර වන ලෙස කෙරුණු ඉල්ලීම් ඉවත ලූ විජේවීර සැඟවී සිට සිය සගයන් ද සමග යටි බිම් ගත දේශපාලන කටයුතුවල නියැලිණි. 1987 දී එළැඹුණු ඉන්දු-ලංකා ගිවිසුමට අනුව ඉන්දීය සාම සාධක හමුදා ශ්‍රී ලංකාවට පැමිණියහ. මෙම දේශපාලනික පියවරට විරුද්ධව ජනතාව නැගී සිටීමත් සමග ජනතා විමුක්ති පෙරමුණ ද සිය අරගල කිරීම් ආරම්භ කළේය. විජේවීර ඇතුළු සාමාජිකයන් පිරිසක් රට පුරා විවිධ ස්ථානවල සැඟවී සිය  සැලසුම් ක්‍රියාත්මක කළහ. මෙය සන්නද්ධ අරගලයක් වූ අතර, එවක සිදුවූ දෙපළ හානි මෙන්ම මනුෂ්‍ය ඝාතනවලින් සැලකිය යුතු ප්‍රමාණයකට විමුක්ති පෙරමුණ ද වගකිව යුතු විය.  මේ අතර එවක පැවති ආණ්ඩුව ද දැඩි මර්දනකාරී වැඩපිළිවෙළක් ක්‍රියාත්මක කළේය. ජනතා විමුක්ති පෙරමුණට සම්බන්ධ යැයි සැක කළ තරුණ තරුණියන් විශාල පිරිසක් ඝාතනය කෙරුණු අතර, තවත් විශාල පිරිසක් අතුරුදන් වූහ.  මෙම කාලය තුළ රටපුරා වීදිවල ටයර් සෑ මත තරුණ මළසිරුරු පිළිස්සෙමින් තිබූ අතර ශ්‍රී ලංකාවේ දකුණු දිග ප්‍රදේශවලින් වැඩි මරණ සංඛ්‍යාවක් වාර්තා විය.    මේ අතර, 1989 වසරේ උලපනේ ප්‍රදේශයේ පිහිටි තේ වත්තක අත්තනායක නම් ව්‍යාජ නමකින් සැඟවී සිටි රෝහණ විජේවීර අත්අඩංගුවට ගැනීමට රජයට හැකිවිණි. එම අවස්ථාවේ සිය බිරිඳ සහ දරුවන් සමග සිටි රෝහණ විජේවීර අවසාන වශයෙන් ඉල්ලා ඇත්තේ සිය දරුවන්ට හොඳින් අධ්‍යාපනය ලබා දෙන ලෙස බව ශ්‍රීමති චිත්‍රාංගනී පසුව හෙළි කර තිබිණි.  අදටත් අභිරහසක්ව පවතින මෙම මරණය සිදු වූ ආකාරය ගැන සමාජයේ මත දෙකක් පවතී.  විජේවීර බේරා ගැනීමට දැරූ උත්සාහයක දී පොලිසිය සහ ජනතා විමුක්ති පෙරමුණු ආධාරකරුවන් අතර සිදුවූ වෙඩි හුවමාරුවක දී ඔහුට වෙඩිවැදී මියගිය බව ඉන් එක් මතයකි. නමුත් වඩාත් ප්‍රසිද්ධ මතය නම්, ඔහු අත්අඩංගුවට ගෙන දැඩි ලෙස ප්‍රශ්න කර, වධහිංසා පමුණුවා, බොරැල්ල කනත්තේ දී වෙඩි තබා මියයන තෙක් පුළුස්සා දැමූ බවය. \"මට මරණය ගැන දැනගන්න ලැබුණා. එය ඇත්තෙන්ම බලාපොරොත්තු නොවූ දෙයක් නොවෙයි. එය කෙදිනක හෝ පැමිණෙනවා කියලා මම දැනගෙන හිටියා\" යැයි එකල විජේවීරගේ මිතුරෙකු වූ නීතීඥ ප්‍රින්ස් ගුණසේකර වසර කීපයකට පෙර බීබීසී ඉතිහාස වැඩසටහනක දී පවසා තිබිණි. \"මේ අරගලයට හේතුව ජනාධිපති රටේ ආරක්ෂක අංශවලට දන්වා තිබුණා විප්ලවකාරීන් මරා දමන්න කියලා. එයින් ජනතා විමුක්ති පෙරමුණ සන්නද්ධ අරගලයකට ඇදලා දැම්මා.\" \"ජවිපෙට සම්බන්ධ යැයි සැක කළ තරුණයන් අත්අඩංගුවට ගත්තා, හිස ගසා දමලා ඒ හිස් කණුවල එල්ලලා තිබුණා. පේරාදෙණිය විශ්වවිද්‍යාලයේ තියෙන වැව වටේ ඒ කණු හිටවල තියෙනවා මම දැකලා තියෙනවා. ඒ අයට ඕනේ වුණේ අරගලයට සම්බන්ධ අයට වෙන දේ ගැන පණිවිඩයක් දෙන්න,\" ප්‍රින්ස් ගුණසේකර තවදුරත් සඳහන් කර තිබිණි.    1971 පළමු කැරැල්ලේ ප්‍රමුඛයකු වූ වික්ටර් අයිවන් 2014 වර්ෂයේ දී බීබීසී සංදේශය සමඟ පැවැත්වූ සාකච්ඡාවක දී කියා සිටියේ, හිංසාවේ විකෘති චක්‍රයෙන් මිදී රට ප්‍රකෘති තත්වයකට ගෙන ඒමේ ප්‍රතිසංස්කරණ සිදු කිරීමට සමාජය තවමත් අසමත් වී ඇති බවය. විජේවීරගේ මරණින් පසු ඔහුගේ බිරිඳ සහ දරුවන් සය දෙනා නාවික හමුදා කඳවුරක රඳවා තැබිණි.  මිය යන විට 46 වෙනි වියේ පසු වූ විජේවීරගේ දිවි ගමන එසේ අවසන් වුවත්, ඔහු නිර්මාණය කළ ජනතා විමුක්ති පෙරමුණ වර්තමාන ශ්‍රී ලංකා දේශපාලනය තුළ තෙවන ප්‍රධාන පක්ෂය ලෙස දිගු ගමනක් පැමිණ තිබේ.  1971 සිට 1989 අවසානය දක්වා අතරින් පතර සිදු වූ මෙම අරගලවලින් 70,000කට අධික ප්‍රමාණයක් මියගොස් ඇති අතර, තවත් විශාල පිරිසක් අතුරුදන් වී ඇත. 2018 ජුනි මස ශ්‍රීමති චිත්‍රාංගනී විජේවීර අභියාචනාධිකරණයට පෙත්සමක් ගොනු කරමින් ඉල්ලා සිටියේ, 1989 භීෂණ සමයේ දී අත්අඩංගුවට ගෙන අතුරුදහන්ව සිටින සිය සැමියා පිළිබඳ නිවැරදි තොරතුරක් ලබා දෙන ලෙසය.  හිටපු ජනාධිපති ලේකම්වරයෙකු වන කේ. එච්. ජේ. විජේදාස, හිටපු හමුදාපතිවරයෙකු වන හැමිල්ටන් වනසිංහ ඇතුළු 13 දෙනෙකු වගඋත්තරකරුවන් කරමින් හබයාස්කොපුස් රීට් ආඥාවක් ඉල්ලා මෙම පෙත්සම ගොනු කර තිබේ.  \"අපිට නිසි පිළිතුරක් මේ වෙනකන් ලැබුණේ නැහැ. පවුලක් වශයෙන් වෙච්ච් සිද්ධිය පිළිබඳ සත්‍ය දැනගන්න අපිට අවශ්‍යයි. ජනතා විමුක්ති පෙරමුණ එක්ක අපේ කිසි සම්බන්ධයක් නැහැ. මමයි මගේ දරුවන් වෙනුවෙනුයි මම මේ පෙත්සම ඉදිරිපත් කළේ,\"  අධිකරණ භූමියේ දී මාධ්‍ය සාකච්ඡාවකට එක් වූ ශ්‍රීමති චිත්‍රාංගනී විජේවීර පැවසුවාය.  2015 වසරේ දී ඇය රෝහණ විජේවීර විසින් රචිත පොත් හතක් නැවත මුද්‍රණය කිරීම, විකිණීම සහ බෙදා හැරීම තහනම් කිරීමේ නියෝගයක් ජනතා විමුක්ති පෙරමුණ වෙත නිකුත් කරන මෙන් ඉල්ලා කොළඹ වාණිජ මහාධිකරණයට පෙත්සමක් ඉදිරිපත් කළාය.  පසුව එම පෙත්සමක් විභාගයට ගැනීමට කොළඹ වාණිජ මහාධිකරණය තීන්දු කළේය.  රෝහණ විජේවීර විසින් රචිත දෙමළ ඊලාම් අරගලයට විසඳුම කුමක් ද? ඇතුළු ග්‍රන්ථ හතක් තමන්ගේ අවසරයකින් තොරව ජනතා විමුක්ති පෙරමුණ නැවත මුද්‍රණය කරමින් විකිණීම සහ බෙදා හැරීම සිදු කරන බව ශ්‍රීමතී චිත්‍රාංගනී පෙත්සමේ සඳහන් කර තිබිණි.       මෙම පැනයට පිළිතුරු දුන් ජනතා විමුක්ති පෙරමුණේ ප්‍රචාරක ලේකම් විජිත හේරත් පැවසුවේ, \"විජේවීර සහෝදරයාගේ සමාජවාදී ඉගැන්වීම් අදටත් ඒ විදියටම පවතිනවා සහ ඒවා අනුගමනය කරනවා. නමුත් කාලයට ගැළපෙන ආකාරයට දේශපාලනික ක්‍රමවේද අපි වෙනස් කරගෙන තියෙනවා. විජේවීර සහෝදරයත් පවසා තිබෙනවා කාලය අනුව ක්‍රමවේද වෙනස් වෙන්න ඕනේ කියන දෙය,\" ලෙසය. \"විජේවීර සහෝදරයාගේ දේශපාලනයට පසුබිම් වුණේ 1960 ගණන් වලදී ලෝකයේ පැවතුණ සමාජවාදී දේශපාලන වාතාවරණය,\" ඔහු තවදුරටත් පැවසීය.       රෝහණ විජේවීරගේ චරිතය පාදක කරගත් සිනමා කෘතියක් පසුගියදා එළිදැක්වුන අතර, එය 'ගින්නෙන් උපන් සීතල (Frozen Fire)' ලෙස නම් කර තිබිණි. ආරියවංශ ධම්මගේ විසින් පිටපත රචනා කරන ලදුව අනුරුද්ධ ජයසිංහ විසින් අධ්‍යක්ෂණය කරන ලද එම සිනමාපටය ගැන 'ගින්දර, සීතල සහ අරගලය යන තේමාවෙන් පැවැත්වූ සංවාදශීලී කතිකාවේදී පෙරටුගාමී සමාජවාදී පක්ෂයේ අධ්‍යාපන ලේකම් පුබුදු ජයගොඩ යම් විවේචනාත්මක අදහස් ද පළ කළේය.      රෝහණ විජේවීර, ඔහුගේ ඉගැන්වීම් සහ දේශපාලන අරගල සම්බන්ධයෙන් යම් කරුණුවල අඩුපාඩු පවතින අතර, එය සත්‍ය සිදුවීම්වලින් වෙනස් ආකාරයකට මෙම සිනමා කෘතිය තුළ සමහර අවස්ථාවල ඉදිරිපත් කර ඇති බව ඔහු පැවසීය.  \"සිනමා කෘතියක් යථාර්ථයට වඩා ඉදිරියෙන් සිටිය යුතුයි. ඉතිහාසය විසින් සැපයුව නැති ප්‍රඥාවක් කෘතිය විසින් සපයන්න ඕනේ. කෘතියට උපුටා දක්වන්න වුනොත් එහෙම යථාර්ථය විසින් අපිට ආපු ප්‍රඥාව ඒක කෘතියට හොඳ නැහැ. අපේ ජීවන අත්දැකීම් වෙනම තියෙද්දී, කෘතිය පවසන්නේ වෙනම දෙයක් නම් ඒක එහි අඩුපාඩුවක්. නමුත් අඩුපාඩු සමග වුණත් මේ උත්සාහය අගයන්න ඕනේ,\" ලේකම් පුබුදු ජයගොඩ පැවසීය.  "}, {"headline": "ශ්‍රී ලංකාවේ ප්‍රහාරවල වේදනාව: \"සමහර දරුවන්ට නින්ද යන්නේ නැහැ කියනවා. හීනෙන් කෑ ගහනවලු\"", "date": "2019 මැයි 17", "news": "\"පුංචි ළමයි එක්ක අපි කතාබහ කරන කොට ඒ අයට මේක ඇත්තට ම භයානක සිදුවීමක්. ඒ සමහර අයට නින්ද යන්නේ නැහැ කියනවා. හීනෙන් කෑ ගහනව ලු. ඒ වගේ ම අම්මලාට ගොඩක් තුරුළු වෙලා ඉන්නවා කියල අම්මලා කිව්වා.\"  මේ බව පැවසුවේ, මීගමුව කටාන කටුවාපිටිය ප්‍රදේශයේදී බීබීසී සිංහල සේවයට හමුවූ කාන්තිනි නමැති කන්‍යා සොයුරියයි. \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා. ආදායම් මාර්ගයක් නැහැ. ඇත්තට ම ඒ දෙන්න ට්‍රෝමටයිස් වෙලා. අක්කා කියනවා රෑ හතෙන් පස්සේ ඔළුව දෙදරන ගතියක් එනව ලු.\" නිලානි තිසේරා නමැති මානසික උපදේශිකාව බීබීසී සිංහල සේවයට ඒ අදහස් පළ කළේ, කටුවාපිටියේ ජනතාව වෙනුවෙන් ස්වේච්ඡා සේවයක නිරත වෙමින් සිටියදීය. පාස්කු ඉරිදා දිනයේදී එල්ල වූ මරාගෙන මැරෙන බෝම්බ ප්‍රහාරවලින් ජීවිතක්ෂයට පත්වූ සිය දෙමාපියන් පිළිබඳව දරුවන් තුළ පවතින කම්පනය ඉහත කී දෙදෙනාගේ ම අදහස්වලින් වටහා ගත හැකිය. ජීවිතක්ෂයට පත්වූවන් අහිමි වීම නිසා මානසික කම්පනයකට පත්ව සිටින දරුවන් මෙන් ම වැඩිහිටියන් ද එය මානසිකව දරා ගන්නේ කෙසේ ද? නැතහොත් දුක කළමනාකරණය කර ගන්නේ කෙසේ ද? බුදු දහම අනුව දුක ඇති වන කරුණු අතර 'ප්‍රියයන්ගෙන් වෙන් වීම' (පියෙහි විප්පයෝගෝ දුක්ඛෝ) නිසා දුක හට ගනී.   \"සමස්ත සසර ම දුකක් කියලා බුදු දහමෙන් කියවෙනවා. ඒ අතරින් ප්‍රියයන්ගෙන් වෙන් වීම සමීපතමයින්ට විශාල දුකක් ඇති කරනවා. ඒ මානසික කම්පනය නිසා ජීවත්ව සිටින්නන් නොයෙක් ගැටලුවලට ලක් වෙනවා. ඒ නිසා ඔවුන් ඒ මානසික කම්පනයන්ගෙන් මුදවා ගන්න අවශ්‍යයි,\" බීබීසී සිංහල සේවය සමග එලෙස අදහස් දැක්වූයේ, බෞද්ධ හා පාලි විශ්වවිද්‍යාලයේ බෞද්ධ සංස්කෘතික අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය චන්ද්‍රාණි මුණසිංහය. ජෝන් බවුල්බි නමැති ප්‍රකට බ්‍රිතාන්‍ය මනෝ විද්‍යාඥයා පවසන්නේ, \"අපිට විශාල දුකක් හෝ කම්පනයක් ඇති වූ විට එය මානසිකව හා ශාරීරීකව බලපානවා. එය සිදු වෙන්නේ කම්පනයට පත් පුද්ගලයා නොදැනුවත්ව මයි,\" යනුවෙනි. මේ සම්බන්ධයෙන් අදහස් විමසීමේදී කිරිබත්ගොඩ රෝහලේ සායනික මනෝවෛද්‍ය එන්. කුමානායක බීබීසී සිංහල සේවයට පැවසුවේ, කම්පනයකට ලක් වූ පුද්ගලයෙකු ඊට ප්‍රතිචාර දක්වන ආකාරය පියවර 4ක් මගින් මනෝ විද්‍යාඥ ජෝන් බවුල්බි පැහැදිලි කර ඇති බවය. යම් අහිමි වීමකදී දක්වන පළමු ප්‍රතික්‍රියාව නොපිළිගන්නා අවස්ථාව   ලෙස හැඳින්වේ. එහිදී තමන්ට සිය සමීපතමයා අහිමි වූ බව මනස නොපිළිගනී. එම අවස්ථාවේ ඔහු හෝ ඇය සිටිනුයේ කිසිවක් වටහා ගත නොහැකි තත්ත්වයකය. තමන්ට සිය සමීපතමයා අහිමි නොවූ බව ඔහුගේ හෝ ඇයගේ මනස කියයි.  මෙම මානසික තත්ත්වය සති දෙකක් හෝ තුනක් පැවතිය හැකි බව සායනික මනෝවෛද්‍ය එන්. කුමානායක පවසයි. දෙවන අවස්ථාව හඳුන්වන්නේ, සෙවීමේ අවස්ථාව   ලෙසය. සිය සමීපතමයා අහිමි වූ බව මනසට වැටහීම ආරම්භ වන්නේ, මෙම අවස්ථාවේදීය. එහිදී ඔහු හෝ ඇය තමන්ට අහිමි වූ පුද්ගලයා සෙවීමට උත්සහ කරයි. \"මේ අවස්ථාවේදී විලාප දීලා අඬනවා. හිටි හැටියේ ම අධික ලෙස තරහ යන්න පටන් ගන්නවා. සමහර විට තරහ පාලනය කර ගන්න බැරුව ළඟ තියෙන බඩු මුට්ටු පොළොවේ ගහනවා,\" වෛද්‍ය එන්. කුමානායක පැවසීය. මෙම අවස්ථාවේදී සිදු විය හැකි තවත් බරපතළ දෙයක් නම් මිථ්‍යා මත මනසට ඇතුළු වීමය.  \"මේ අවස්ථාවේදී මිය ගිය දරුවා හෝ පුද්ගලයා තමන් ළඟ ඉන්න බවක් දැනෙනවා. කතා කරන හඬ ඇහෙන්න ගන්නවා. මෙතනදී තමයි හුඟක් අය මිථ්‍යා විශ්වාස පස්සේ යන්නේ. කටහඬ ඇසීම, ළඟ ඉන්නවා කියලා දැනෙන එක දැඩි මානසික ප්‍රතික්‍රියාවක්. ඒක මානසික රෝගයක් නොවෙයි. ඒක දුකේ ම කොටසක්.\" මෙම තත්ත්වය ඇත් වන්නේ, අදාළ සිද්ධියෙන් මාසයක් හෝ දෙකක් වැනි කාලයක් ගත වීමෙන් පසුවය. අදාළ සමීපතමයා මිය ගොස් ඇති බව මනසට නිවැරදිව වැටහෙන්නේ මේ කාලයේදීය. මෙය අසංවිධානාත්මක අදියර   ලෙස හැඳින්වේ. \"මෙහිදී තමන් ගැන ම තරහක් ඇති වෙනවා. ඇතැම් විට ඔහුගේ හෝ ඇයගේ මරණයට තමන් වගකිව යුතු බවක් හිතට දැනෙනවා. ඒ මරණය තමන්ට වළක්වා ගැනීමට තිබුණා නේද කියලා නිතර හිතෙන්න ගන්නවා. නින්ද යාම අඩු වෙනවා. ඇඟපතේ අමාරු ඇති වෙනවා. ජීවිතේ වැඩ කටයුතු ටිකෙන් ටික අතපසු වෙන බවක් දැනෙනවා. ඒත් ජීවිතේ ගෙනියන්න ඕන කියන ශක්තිය හිතේ තියෙනවා.\" සාමාන්‍යයෙන් මාස 6ක් පමණ ගත වන විට ජීවිතය යථා තත්ත්වයට පත් වීම ආරම්භ වන බව මනෝ විද්‍යාඥ ජෝන් බවුල්බි පවසයි. එහිදී මිය ගිය පුද්ගලයාගේ යහපත් ගතිගුණ පිළිබඳව සිතට නැගෙන අතර ඔහු හෝ ඇය බලාපොරොත්තු වූ දේ ඉටු කළ යුතුය යන සිතිවිල්ල සිතට නැගේ. මෙම අවස්ථාව ජෝන් බවුල්බි හඳුන්වන්නේ, සංවිධානාත්මක අදියර   ලෙසය.  \"දුක කියන්නේ දැඩි මානසික කම්පනයකට පස්සේ ඇති වන මානසික ප්‍රතික්‍රියාවක්. මෙවැනි අවස්ථාවකදී එවැනි තත්ත්වයක සිටින අයෙකුට පිහිට වෙන්න ඕන කොහොම ද කියලා අනෙක් අය දැනගෙන ඉන්න ඕන. එහෙම නොවුණොත් දුකට පත්වූ තැනැත්තාගේ ජීවිතය තවත් අවුල් වෙන්න පුළුවන්,\" සායනික මනෝවෛද්‍ය එන්. කුමානායක පෙන්වා දුන්නේය. "}, {"headline": "සිය කැමැත්තෙන් රජකම අතහරින අකිහිතෝ අධිරාජ්‍යයා", "date": "2019 අප්‍රේල් 30", "news": "ජපානයේ අකිහිතෝ අධිරාජ්‍යයා තම සිහසුන අත්හැරීම සනිටුහන් කිරීම වෙනුවෙන් සිදු කෙරෙන ඓතිහාසික අවසන් උත්සවය තෝකියෝ නුවර ඉම්පීරියල් පැලස්හිදී පැවැත්විණ.  ශතවර්ෂ දෙකකට වැඩි කාලයකට පසුව සිය කැමැත්තෙන් රජකමෙන් ඉවත් වන පළමු ජපාන අධිරාජ්‍යයා වන්නේ, ඔහුය. ඔහුගේ වයස සහ පිරිහෙමින් පවතින සෞඛ්‍ය තත්ත්වය එම ධූරය දැරීමට යෝග්‍ය නොවන බව ඔහු විසින්ම ප්‍රකාශ කිරීමෙන් අනතුරුව අකිහිතෝ අධිරාජ්‍යයාට එය අත්හැරීමට අවසරය ලැබිණි. 85 හැවිරිදි අකිහිතෝ අධිරාජ්‍යයා දශක තුනක් ඔටුන්න දරා සිටියේය.   ඒ සමගම ජපානයට නව යුගයක් ආරම්භ කරමින් ඔටුන්න හිමි නරුහිතෝ කුමරු බදාදා (මැයි 01) අභිෂේක ගැන්වීමට නියමිතය. ජපානයේ අධිරාජ්‍යයාට දේශපාලනික බලයක් නොමැති අතර ජාතික සංකේතයක් ලෙස රාජත්වය උසුලයි.  අකිහිතෝ අධිරාජ්‍යයා රෝගීන් සහ ආපදාවන්ට ලක්වූවන් පිළිබඳව නිරන්තරයෙන් සොයා බැලූවෙකු හෙයින් බොහෝ ජපාන වැසියන්ගේ ගෞරවාදරයට පත්ව සිටී. මෙම උත්සව මාලාවේ පළමු උත්සවයේදී සිදු කළේ,  සිය ඉවත් වීම පිළිබඳව ජපාන අධිරාජ්‍ය පවුලේ මීට පෙර සිටි මුතුන් මිත්තන්ට දන්වා සිටීමය. පළමු උත්සවය පෞද්ගලිකව පැවැත්වෙන පවුලේ උත්සවයක් වන අතර ජපාන වැසියන්ට නැරඹිය හැක්කේ අඟහරුවාදා පැවැත්වෙන සමුගැනීමේ උත්සවයයි. බදාදා උදෑසන පැවැත්වෙන උත්සවයේදී නව අධිරාජ්‍යයා ලෙස නරුහිතෝ කුමරු අභිෂේක ගන්වනු ඇත. 1817 වසරෙන් පසු ස්වේච්ඡාවෙන් සිය ධූරය අත්හළ පළමු ජපාන අධිරාජ්‍යයා අකිහිතෝ වේ. 85 හැවිරිදි ඔහු කලාතුරකින් සිදු කරන ජනතාව ඇමතීමකදී 2016 වසරේදී පැවසුවේ, ඔහුගේ වයස හේතුවෙන් සිය රාජකාරි තවදුරටත් ඉටු කළ හැකි ද යන්න පිළිබඳව සැකසහිත බවය. ඔහු එහිදී පැහැදිලිව ඉඟි කළේ තමන්ට ධූරයෙන් ඉවත් වීමට අවශ්‍ය බවටය. නරුහිතෝ කුමරු ජපානයේ 126 වන අධිරාජ්‍යයා බවට පත්වීමට නියමිතය. ඒ අනුව, බදාදා (මැයි 01) සිට එරට රයිවා යුගය (Reiwa era) ඇරඹෙනු ඇත. ඒ සමග ම 1989 වසරේදී අකිහිතෝ අධිරාජ්‍යයා එම ධූරයට පත් වීමත් සමග ඇරඹුණු හෙයිසෙයි යුගය (Heisei era) අවසන් වනු ඇත.  59 හැවිරිදි නරුහිතෝ ඔක්ස්ෆර්ඩ් විශ්වවිද්‍යාලයේ ඉගෙනුම ලබා ඇති අතර ඔහු ඔටුන්න හිමි කුමරු බවට පත් කරන ලද්දේ, වයස අවුරුදු 28දීය. 1986 වසරේදී තේ පැන් සාදයක් අතරතුරදී ඔහුගේ බිරිඳ වන මසාකෝ ඔවාඩා කුමරිය ඔහුට හමු වී තිබේ. ඔවුන් විවාහ වූයේ, 1993 වසරේදීය. ඔවුන් දෙදෙනාගේ එක ම දරුවා වන අයිකෝ කුමරිය 2001 වසරේදී උපත ලැබීය. කෙසේ වෙතත්, ජපානයේ වත්මන් නීතිය අනුව කාන්තාවන් අධිරාජ්‍ය ධූරයට පත් වීම වළක්වා ඇති හෙයින් නරුහිතෝගේ දියණියට සිය පියාගේ උරුමය හිමි නොවනු ඇත. නරුහිතෝගෙන් පසු අධිරාජ්‍ය ධූරයට සුදුසුකම් ලබා සිටින්නේ අයිකෝ කුමරියගේ බාප්පා වන ෆුමිහිතෝය. ඔහුගෙන් පසු අයිකෝ කුමරියගේ ඥාති සොයුරා වන 12 හැවිරිදි හිසහිතෝ කුමරු ඔටුන්නට හිමිකම් කියනු ඇත. පාරම්පරික උරුමය මත අඛණ්ඩව පවත්වාගෙන යන අධිරාජ්‍ය ධූරය මෙය වේ. විද්වතුන් පවසන්නේ, එයට ක්‍රිස්තු පූර්ව 600 දක්වා දිවෙන දීර්ඝ ඉතිහාසයක් හිමි බවය. ජපානයේ අධිරාජ්‍යයෝ දේවත්වයෙහිලා සලකනු ලැබූහ. එහෙත්, දෙවන ලෝක සංග්‍රාමයේදී ජපානය පරාජයට පත්වීමෙන් පසු අකිහිතෝගේ පියා වූ එවකට අධිරාජ්‍යයා ලෙස ක්‍රියා කළ හිරොහිතෝ තමන්ගේ දේවත්වය අත්හරින බව ප්‍රසිද්ධියේ ප්‍රකාශයට පත් කළේය. යුද්ධයෙන් පසුව හානියට පත් ජපානයේ ප්‍රතිරූපය යළි ගොඩ නැගීමට සහය වූයේ, අකිහිතෝ අධිරාජ්‍යයාය. "}, {"headline": "ජපානය: අකිහිතෝ යුගය නිම වෙයි; නරුහිතෝ යුගය එළඹෙයි", "date": "2019 මැයි 1", "news": "තමන් \"රටේ මෙන් ම එක්සත්භාවයේ ද සංකේතය\" ලෙස සිය කාර්යභාරය ඉටු කරන බවට පොරොන්දු වන බව ජපානයේ නව අධිරාජ්‍ය නරුහිතෝ පළමු වරට ජපාන වැසියන් අමතමින් පැවසීය. 59 හැවිරිදි ඔහුගේ නව පාලන සමයේ නිල ආරම්භය සනිටුහන් කරමින් බදාදා (මැයි 01) ඉම්පීරියල් පැලස්හි පැවති කෙටි සංකේතාත්මක උත්සවයේදී නරුහිතෝ එම අදහස් පළ කළේය. නරුහිතෝ ජපාන අධිරාජ්‍ය ධූරයට පත් වූයේ, ඔහුගේ පියා වන 85 හැවිරිදි අකිහිතෝ සිය වයස්ගතභාවය සහ දුර්වල සෞඛ්‍ය තත්ත්වය හේතුවෙන් ධූරය අත්හැරීම හේතුවෙනි. වසර 200කට අධික කාලයකට පසු රජකම අත්හරින ලද පළමු ජපාන අධිරාජ්‍යයා වූයේ, ඔහුය. මෙතැන් සිට අධිරාජ්‍ය (ගෞරවණීය) (Emperor Emeritus) ලෙස හැඳින්වෙන අකිහිතෝ, සිය පාලන සමය තුළදී ජපාන වැසියන්ගේ ඉමහත් ගෞරවයට පාත්‍ර වූ අධිරාජ්‍යයෙකි. ඒ, ඔහු රෝගවලින් සහ ආපදාවලින් පීඩාවට පත් ජනතාව සමග පැවැත්වූ අන්තර් සබඳතා හේතුවෙනි. සිය නිල දේශනයේදී නව අධිරාජ්‍ය නරුහිතෝ සිය පියා කළ මෙහෙය පිළිබඳව ද කෘතඥතාව පළ කළේය. \"(අකිහිතෝ) තමන්ගේ ම ක්‍රම වේදයකට ඔහු තුළ පැවති ගැඹුරු දයානුකම්පාව පෙන්නුම් කළා,\" ඔහු පැවසීය. \"මම දිවුරා පොරොන්දු වෙනවා, ඒ ගෞරවණීය අධිරජුගේ මෙහෙය එලෙස ම කරන්න... ඒ වගේ ම රටේ සහ ජපාන ජනතාවගේ එක්සත්භාවයේ සංකේතය ලෙස මගේ වගකීම් ඉටු කරන්න මම ක්‍රියා කරනවා.\" අඟහරුවාදා මධ්‍යම රාත්‍රියෙන් අකිහිතෝ අධිරාජ්‍යයාගේ පාලන සමය අවසන් වීමත් සමග නරුහිතෝ අධිරාජ්‍යයා ලෙස මූලිකව පිළිගැනුණු අතර ඒ අනුව, අභිනව රෙයිවා යුගය ආරම්භ විය. බදාදා දිනයේදී සංකේතාත්මකව අධිරාජ්‍ය ධූරයට පත් වෙමින් ඔහු ශුද්ධ වූ අධිරාජ්‍ය සංකේත වන පාරම්පරික කඩුව සහ මැණික භාර ගත්තේය. එය පරම්පරාවෙන් පරම්පරාවට භාර දෙනු ලබන රාජ්‍යත්වයේ සංකේතයයි. ජපාන අධිරාජ්‍යයෝ කිරුළක් නොපළඳින අතර, කඩුව, මැණික සහ කැඩපතක් අධිරාජ්‍ය බලය හැඟවෙන සංකේත ලෙස භාවිත කරති. කෙසේ වෙතත්, මෙම අභිෂේක උත්සවය සඳහා යොදා ගනු ලබන්නේ, සැබෑ සංකේත නොවන අතර, සැබෑ කඩුව, මැණික සහ කැඩපත ජපානයේ පූජනීය ස්ථානවල ආරක්ෂිතව තැන්පත් කර තිබේ. ඒවා මහජනතාවට නැරඹීමට ඉඩක් නැත. නරුහිතෝ ජපානයේ 126 වන අධිරාජ්‍යයා වේ. ඒ අනුව, බදාදා (මැයි 01) සිට එරට රයිවා යුගය (Reiwa era) ඇරඹිණි. ඒ සමග ම 1989 වසරේදී අකිහිතෝ අධිරාජ්‍යයා එම ධූරයට පත් වීමත් සමග ඇරඹුණු හෙයිසෙයි යුගය (Heisei era) අවසන් විය. 59 හැවිරිදි නරුහිතෝ ඔක්ස්ෆර්ඩ් විශ්වවිද්‍යාලයේ ඉගෙනුම ලබා ඇති අතර ඔහු ඔටුන්න හිමි කුමරු බවට පත් කරන ලද්දේ, වයස අවුරුදු 28දීය. 1986 වසරේදී තේ පැන් සාදයක් අතරතුරදී ඔහුගේ බිරිඳ වන මසාකෝ ඔවාඩා කුමරිය ඔහුට හමු වී තිබේ. ඔවුන් විවාහ වූයේ, 1993 වසරේදීය. ඔවුන් දෙදෙනාගේ එක ම දරුවා වන අයිකෝ කුමරිය 2001 වසරේදී උපත ලැබීය. කෙසේ වෙතත්, ජපානයේ වත්මන් නීතිය අනුව කාන්තාවන් අධිරාජ්‍ය ධූරයට පත් වීම වළක්වා ඇති හෙයින් නරුහිතෝගේ දියණියට සිය පියාගේ උරුමය හිමි නොවනු ඇත. නරුහිතෝගෙන් පසු අධිරාජ්‍ය ධූරයට සුදුසුකම් ලබා සිටින්නේ අයිකෝ කුමරියගේ බාප්පා වන ෆුමිහිතෝය. ඔහුගෙන් පසු අයිකෝ කුමරියගේ ඥාති සොයුරා වන 12 හැවිරිදි හිසහිතෝ කුමරු ඔටුන්නට හිමිකම් කියනු ඇත. රාජකීය දිවි පෙවෙතට හුරු වීමට අපහසු වීම සහ අධිරාජ්‍ය ධූරයට උරුමකම් කීම සඳහා පිරිමි දරුවෙකු බිහි කිරීමට නොහැකි වීම නිසා එල්ල වූ පීඩනය යන කරුණු හේතුවෙන් නරුහිතෝගේ බිරිඳ වන මසාකෝ මානසික පීඩනයකට ලක්ව සිට ඇත. අධිරාජ්‍යයෙකුගේ බිරිඳක බවට පත් වීම සම්බන්ධයෙන් ඇය පසුගිය වසරේදී මානසික පීඩනයකට ලක්ව සිටි බව වාර්තා විය. පාරම්පරික උරුමය මත අඛණ්ඩව පවත්වාගෙන යන අධිරාජ්‍ය ධූරය මෙය වේ. විද්වතුන් පවසන්නේ, එයට ක්‍රිස්තු පූර්ව 600 දක්වා දිවෙන දීර්ඝ ඉතිහාසයක් හිමි බවය. ජපානයේ අධිරාජ්‍යයෝ දේවත්වයෙහිලා සලකනු ලැබූහ. එහෙත්, දෙවන ලෝක සංග්‍රාමයේදී ජපානය පරාජයට පත්වීමෙන් පසු අකිහිතෝගේ පියා වූ එවකට අධිරාජ්‍යයා ලෙස ක්‍රියා කළ හිරොහිතෝ තමන්ගේ දේවත්වය අත්හරින බව ප්‍රසිද්ධියේ ප්‍රකාශයට පත් කළේය. යුද්ධයෙන් පසුව හානියට පත් ජපානයේ ප්‍රතිරූපය යළි ගොඩ නැගීමට සහය වූයේ, අකිහිතෝ අධිරාජ්‍යයාය. "}, {"headline": "තායිලන්ත නව රැජින: ගුවන් සේවිකාවක් රජු අත ගනී", "date": "2019 මැයි 2", "news": "තායිලන්තයේ මහා වචිරාලොන්ගෝන් රජතුමා   සිය පෞද්ගලික ආරක්ෂක බලකායේ නියෝජ්‍ය ප්‍රධානී සුතිදා තිද්යායි සමඟ විවාහ වූ බව රාජකීය නිවේදනයක් මගින් ප්‍රකාශයට පත් කරනු ලැබ ඇත. වචිරාලොන්ගෝන්  රජතුමාගේ පදවිය චාරිත්‍රානුකූලව තහවුරු කෙරෙන ඔහුගේ අත්‍යලංකාර මෞලි මංගල්‍යය ලබන සෙනසුරාදා ආරම්භ වීමට නියමිතව ඇති අතරවාරයේ පුදුමය දනවන සුළු එම රාජකීය නිවේදනය නිකුත් කරනු ලැබුණි. ඔහු බෙහෙවින් ආදරය කළ සිය පියරජු පූමිපොන් අදුන්යදේජ්  , පසුගිය 2016 වසරේ දිවියෙන් සමුගත් පසුව මහා වජිරලොන්කොර්න් සිහසුනට අනුප්‍රාප්ත විය. රටේ පක්ෂ දේශපාලනයට ඉහළින් ක්‍රියාත්මක වෙන තායිලන්ත රාජ්‍යත්වය ආණ්ඩුක්‍රම ව්‍යවස්ථාව මගින් සංස්ථාපනය කරන ලද ආයතනයක් වන අතර පාරම්පරිකව උරුම වෙන පදවියකි. මේවනවිට හැටහය වැනි වියේ පසුවෙන වචිරාලොන්ගෝන් රජතුමා මින්පෙර තුන් වතාවක් විවාහ වී දික්කසාද වූ තැනැත්තකු වන අතර ඔහුට දැනට දරුවන් හත්දෙනෙක් වෙති. ''මහා වචිරාලොන්ගෝන් රජතුමා සිය රාජකීය ප්‍රියාම්භිකාව මෙන්ම තම පෞද්ගලික ආරක්ෂක බලකායේ නියෝජ්‍ය අණදෙන නිලධාරිනිය වන ජනරාල් සුතිදා වචිරාලොන්ගෝන් නා අයුත්‍යා   සිය රැජින ලෙස ප්‍රකාශයට පත් කිරීමට තීරණය කර ඇත. ඒ අනුව ඇයට  තායිලන්තයේ රාජකීය පදවියක් උරුම වන අතර ඇය රජ පවුලේ සාමාජිකාවකට අයත් සියලු තත්වයන් සහ වරප්‍රසාද දරනු ඇතැයි'' රජ මාළිගය මගින් නිකුත් කරන ලද නිවේදනයක දැක්වෙයි. සුතිදා නව රැජින වචිරාලොන්ගෝන් රජතුමාගේ දිගුකාලීන ප්‍රියාම්භිකාව වූ අතර, ඇය රජතුමා සමඟ ප්‍රසිද්ධියේ සිටිනු වසර කීපයක් තිස්සේ දක්නට ලැබුණි. එසේවුවද, ඔවුන් දෙදෙනා අතර පවතින සම්බන්ධය මින්පෙර කිසිදිනක නිල මට්ටමින් පිළිගත් දෙයක් නොවුණි. නව රාජකීය විවාහයේ අවස්ථා දැක්වෙන දර්ශන පසුගිය බදාදා (මැයි 01)තායිලන්ත රූපවාහිනී චැනල මගින් ප්‍රචාරය කෙරුණ අතර, රජ පවුලේ සෙසු සාමාජිකයන් සහ තායි රජ මාළිගයේ උපදේශකයන්  එම අවස්ථාවට සහභාගී වෙමින් සිටින ආකාරය එම දර්ශනවලට ඇතුළත් විය. වචිරාලොන්ගෝන් රජතුමා තම දේවිය වන 'සුතිදා' රැජිනගේ හිස මත ශුද්ධ ජලය ඉසීමෙන් අනතුරුව රාජකීය නව යුවළ විවාහ ලේකම් පුස්තකයෙහි අත්සන් තැබූහ.  සුතිදා තිද්යායි   කලින් කලින් තායි ගුවන් සේවිකාවක් වූවාය. අනතුරුව ඇය වජිරලොන්කොර්න් රජතුමා විසින් සිය පෞද්ගලික ආරක්ෂක බලකායේ නියෝජ්‍ය අණදෙන නිලධාරිනිය හැටියට පත්කර ගන්නා ලද අතර, 2016 වසරේ දෙසැම්බර් මාසයේ  ඇයට පූර්ණ බලතල සහිත 'ජනරාල්' පදවියක් පිරිනැමීය.  වචිරාලොන්ගෝන් රජතුමාගේ පියා වූ පූමිපොන් අදුන්යදේජ්   වසර හැත්තෑවක් රට පාලනය කළ අතර, 2016 වසරේ එතුමා දිවියෙන් සමු ගන්නා විට එවකට ලෝකයේ වැඩිම කාලයක් කිරුළ දැරූ අධිරාජයා ලෙස ඔහු ඉතිහාසයට එක්විය. "}, {"headline": "ශ්‍රී ලංකාවේ පිපිරීම්: ගමක දුක නිවන කන්‍යා සොයුරියෝ", "date": null, "news": "\"පුංචි ළමයි එක්ක අපි කතාබහ කරන කොට ඒ අයට මෙය ඇත්තට ම භයානක සිදුවීමක්. ඒ සමහර අයට නින්ද යන්නේ නැහැ කියනවා. හීනෙන් කෑ ගහනව ලු. ඒ වගේ ම අම්මලාට ගොඩක් තුරුළු වෙලා ඉන්නවා කියල අම්මලා කිව්වා.\" මෙසේ පැවසුවේ, පසුගිය පාස්කු ඉරු දින බෝම්බ ප්‍රහාරයෙන් ජීවිත හානි 100 ට ආසන්න සංඛ්‍යාවක් වාර්තා වූ මීගමුව කටාන කටුවාපිටිය ප්‍රදේශයේදී බීබීසී සිංහල සේවයට හමුවූ කාන්තිනි කන්‍යා සොයුරියයි. වික්ෂිප්ත භාවයට සහ බියට පත්ව සිටින ළමයින්ගේ මනස ශක්තිමත් කිරීමට සහ ඔවුන්ගේ බිය තුරන් කිරීමට ක්‍රමවත් වැඩපිළිවෙළක් අවශ්‍ය බව ඇය පෙන්වා දුන්නාය.   මේ දිනවල ඇය වැනි කන්‍යා සොයුරියන් රැසක් බෝම්බ ප්‍රහාරය නිසා වින්දිතයින් බවට පත් වූ පිරිස් වෙසෙන නිවෙස් කරා ගොස් ඔවුන් සමග දුක සැප බෙදා ගනිති. \"අපි ඔක්කොම කන්‍යා සොහොයුරියන් 70ක් 80ක් පමණ එකතු වෙලා ඉන්නවා. අපේ ප්‍රධාන අරමුණ තුවාල ලබලා ඉන්න අයගේ සහ මිය ගිය අය සිටින  පවුල්වල අයගේ මනස ශක්තිමත්  කිරීම,\" ඇය වැඩිදුරටත් පැවසුවාය.   මෙම ප්‍රහාරයෙන් ජීවිතක්ෂයට පත් වැඩි දෙනා, කටුවාපිටිය ශාන්ත සෙබස්තියන් මාවතේ සහ ශාන්ත ජූඩ් මාවතේ පදිංචිකරුවෝ වූහ.  සිය සහෝදර කන්‍යා සොයුරියන් සමග එක්ව, ඛේදජනක සිදුවීමට මුහුණ පෑ පවුල් හමුවන ඩිලානි පෙරේරා කන්‍යා සොහොයුරිය, උතුරු නැගෙනහිර ගැටුම් පැවති කාලයේදී ද පීඩා විඳි ජනතාව වෙනුවෙන් තම කාලය සහ ශ්‍රමය වැය කර ඇත. \"මේ රට අවුරුදු 10කට පෙර යුද්ධයක් නිමා කළ රටක්. මෙවැනි දෙයක් කිසි කෙනෙක් බලාපොරොත්තු වුණේ නැහැ. අපි ඒ කාලෙත් දුකට පත් මිනිස්සු අතරට ගිහිල්ල උපදේශනය වැනි දේ කළා.\" \"වේදනාව තුළ කම්පනයට පත් වෙච්ච පිරිසක් ඉන්නවා. තව පිරිසක් ඉන්නවා වේදනාව පිට කර ගන්න බැරිව. ඉතින් ඒ අයට ලොකු අස්වැසිල්ලක් වෙනවා ඒ අය සමග කතා කිරීමට යාමෙන්.\" උපදේශන සේවාවට අමතරව වින්දිතයින්ගේ තොරතුරු රැස් කිරීම, ශල්‍යකර්ම සඳහා උදව් උපකාර අවශ්‍ය අයට ඒ සඳහා මැදිහත් වීම සහ දෙමව්පියන් මිය යාමෙන් අසරණභාවයට පත් දරු දැරියන්ගේ අධ්‍යාපන කටයුතුවලට සහය වීම මෙම කන්‍යා සොහොයුරියන්ගේ අරමුණ වේ. විවිධ ස්වේච්ඡා සංවිධානවලට අයත් තවත් කණ්ඩායම් කිහිපයක් කටුවාපිටිය ගම්මානයේ සැරිසරමින් උපදේශන සේවා සපයමින් ගම්මුන්ගේ වෙනත් අවශ්‍යතා ගැන සොයා බලති. නිලානි තිසේරා එවැනි එක් කණ්ඩායමක සාමාජිකාවකි. \"ඔවුන් තනි වෙලා නැහැ කියලා තේරුම් කරලා දෙන්න ඕනේ. ඔවුන් කියන දේ අහගෙන ඉන්න ඕනේ. ඒක තමයි අසරණ වෙලා ඉන්න අයගේ මනසට දෙන්න පුළුවන් හොඳ ම ප්‍රතිකාරය.\"    ඇයගේ එක් අත්දැකීමක් අප හා පැවසුවේ මෙසේ ය. \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා. අදායම් මාර්ගයක් නැහැ. ඇත්තට ම ඒ දෙන්න ට්‍රෝමටයිස් වෙලා. අක්කා කියනවා රෑ හතෙන් පස්සේ ඔළුව දෙදරන ගතියක් එනව ලු.\" \"මේ වගේ කාරණා දිහා මානුෂික හැඟීමෙන් බලලා කටයුතු කරන්න ඕනේ. නැත්නම් මේ අය මානසිකව වැටෙනවා,\" ඇය පැවසීය.   පී. ශර්මිලාට තම සොහොයුරා සහ සොහොයුරාගේ දියණියන් දෙදෙනා මෙම ප්‍රහාරය නිසා අහිමි විය. \"වගකිව යුතු අය රටේ ආරක්ෂාව ගැන මීට වැඩිය කල්පනා කරන්න තිබුණා. දැන් අපිට වුණ මේ විනාශය ගැන වග කියන්න කෙනෙක් නැහැ.\" ඇය තම වේදනාව පිට කළේ ඒ ආකාරයටය. ප්‍රදේශයේ වැඩි දෙනා හඳුනන අයෙකු වන ප්‍රදීප් සුසන්තට බෝම්බ ප්‍රහාරයෙන් සිය බිරිඳ සහ දරු තිදෙනා අහිමි වූ අතර සිය වැඩිමහල් සොයුරා සහ ඔහුගේ දරු දෙදෙනා ද එහිදී මියගොස් තිබේ. සුසන්තගේ මව පැවසුවේ, සිදුවූ දෙය හිතා ගැනීමටවත් නොහැකි බවය. \"අනේ මට මගේ ළමයි නැති වුණා. සමහරු ඇවිල්ලා අහනවා සල්ලි ඕන ද කියලා. දරුවෝ නැතිව සල්ලි මොනවා කරන්න ද?\" \"මේ ගින්න හැම දා ම අපිව පුච්චාවී නේද?\"  ඇය නිවසට පැමිණෙන අයගෙන් විමසන්නීය. සියලු දෙනා නිරුත්තරය. තවත් කියවන්න. "}, {"headline": "ශමීමා බෙගම්: බංග්ලාදේශයට පැමිණියහොත් \"මරණ දණ්ඩනයට යටත් කළ හැකියි\"", "date": "2019 මැයි 5", "news": "ඉස්ලාමීය රාජ්‍යය සංවිධානයට එක්වීම සඳහා 2015 දී ලන්ඩන් නුවර සිට සිරියාවට පලා ගිය 19 හැවිදිරි ශමීමා බෙගම්, බංග්ලාදේශයට පැමිණියහොත් \"ත්‍රස්තවාදයට හවුල් වීම යටතේ මරණ දණ්ඩනයට යටත් කළ හැකි\" බව එරට විදේශ ඇමතිවරයා පවසයි.  බංග්ලාදේශයට ඇය සමග \"කිසිදු සම්බන්ධතාවක් නොමැති\" බව ද අමාත්‍ය අබ්දුල් මෝමන්   පැවසීය.  සිරියාවේ සරණාගත කඳවුරක දිවිගෙවන ඇය පසුගිය පෙබරවාරි මස නැවත බ්‍රිතාන්‍යයට පැමිණීමට කැමැත්ත පළ කළාය. පසුව ඒ සඳහා ඉල්ලීමක් ද කළ නමුත් බ්‍රිතාන්‍ය රජය ඇයගේ පුරවැසිභාවය අහෝසි කිරීමට පියවර ගන්නා ලදි.    බ්‍රිතාන්‍යයේ ස්වදේශ කටයුතු පිළිබඳ ලේකම් සජිඩ් ජාවිඩ් කියා සිටියේ \"යමෙකු විදේශගත වී ත්‍රස්තවාදී සංවිධානවලට සහයෝගය දුන්නේ නම්\" එම තැනැත්තා නැවත බ්‍රිතාන්‍යයට ඇතුළුවීම වැළැක්විය හැකි බවය. නමුත් ඇයගේ නීතීඥ තස්නිමේ අකුන්ජී පැවසුවේ බ්‍රිතාන්‍ය ස්වදේශී කටයුතු අමාත්‍යංශ තීරණයට එරෙහිව අභියාචනාවක් ඉදිරිපත් කරන බවය.  කෙසේනමුත්, ශමීමාගේ මව බංගලාදේශ ජාතිකයෙක් වීම හේතුවෙන් ඇයට බංගලාදේශ පුරවැසිභාවය ලබා ගත හැකි බවට නීති විශේෂඥ මත ඉදිරිපත් විය.  ජාත්‍යන්තර නීතිය අනුව, යම් පුද්ගලයෙකුගේ පුරවැසිභාවය අහිමි කර ඔහු හෝ ඇය කිසිදු රටක පුරවැසිභාවයක් හිමි නැති කෙනෙකු බවට පත් කිරීම නීතිවිරෝධීය.  \"ශමීමා බේගම් කොහෙත්ම බංගලාදේශයේ ප්‍රශ්නයක් නෙමෙයි\" යැයි නීතීඥ තස්නිම් අකුන්ජි පැවසීය.  \"ඇය කවදාවත් බංගලාදේශයේ පුරවැසිභාවය ඉල්ලා නැහැ. ඇයගේ දෙමාපියන් බ්‍රිතාන්‍ය පුරවැසියන්.\" \"ඇය ගැන වගකීම ඇත්තේ බ්‍රිතාන්‍ය රජයට. ඔවුන් ඇය සමග කටයුතු කරන්න ඕනේ,\" ඔහු පැවසුවේය.  ඇය බංගලාදේශයට ගියහොත් ත්‍රස්තවාදයට එරෙහිව එරට පවතින දැඩි නීතිවලට යටත් වීමට සිදු වනු ඇතැයි නීතීඥවරයා තවදුරටත් පැවසුවේය.  \"බංගලාදේශයේ නීතිය හරිම පැහැදිලියි. ත්‍රස්තවාදීන්ට මරණ දඬුවමට මුහුණ දෙන්න වෙනවා,\" ඔහු පැවසීය.     ශමීමා සිරියාවට පළා ගියත්, ත්‍රස්තවාදී ක්‍රියාවල නිරත වූ බව මේ වන තෙක් ඇය පිළිගෙන නොමැත.  \"බ්‍රිතාන්‍ය පුරවැසිභාවය නැති කිරීමෙන් සජිඩ් ජාවිඩ් සිදු කර ඇත්තේ ඇයව කුණු ගොඩට විසි කිරීමක්. අපේ ප්‍රශ්න වෙනත් රටවල්වලට විසි කිරීමක්,\" නීතීඥ තස්නිම් අකුන්ජී පැවසුවේය.  මේ අතර, බංගලාදේශ විදේශ ඇමතිවරයාගේ ප්‍රකාශයට පිළිතුරු ලබා නොදෙන අතර තමන් මුලින් සිදු කළ ප්‍රකාශයන්ට අමතර කරුණු එක් නොකරන බව ද බ්‍රිතාන්‍ය ස්වදේශ කටයුතු අමාත්‍යංශ බීබීසී වෙත පැවසීය. සිය මිතුරියන් දෙදෙනෙකු සමග සිරියාවට පලා යද්දී ශමීමා පාසල් ශිෂ්‍යාවක් වූවාය. එම මිතුරියන් දෙදෙනා බෝම්බ ප්‍රහාරයකට හසු වී සිරියාවේ දී මරණයට පත් වූ බවද ශමීමා බෙගම් පවසන්නීය. ඇය සිරියාවට ඇතුළුවීමෙන් පසු රකා නුවරට ගොස් තිබේ. ඉස්ලාමීය සටන්කරුවන් විවාහ කර ගැනීම සඳහා පැමිණි තවත් ගැහැණු ළමුන් තමා රැඳී සිටි නිවසේ සිටි බව ශමීමා ප්‍රකාශ කළාය. \"ඉංග්‍රීසි කතා කරන වයස අවුරුදු 20ත් 25ත් අතර සටන්කරුවෙක් විවාහ කර ගැනීම සඳහා මම ඉල්ලීමක් කළා,\" ඇය පැවසුවාය. දින 10කට පසුව ඇය විවාහ වී ඇත්තේ ඉස්ලාම් ආගම වැළඳ ගෙන සිටි ඕලන්ද ජාතිකයෙකු සමඟය. එවක් පටන් ඔහු සමඟ ඇය ජීවත් වී ඇත්තේ සිරියාවේ නැගෙනහිර ප්‍රදේශයේය. එම ප්‍රදේශයේ පාලන බලය ඉස්ලාමීය රාජ්‍ය සංවිධානයෙන් ගිලිහී යද්දී මෙම යුවළ ප්‍රදේශය අතහැර පලා ගොස් ඇත. ඇයගේ සැමියා සිරියානු සටන් කණ්ඩායමකට යටත්වීමෙන් අනතුරුව ඇය සරණාගත කඳවුරකට පැමිණ තිබේ. කඳවුරේ සිටිද්දී පෙබරවාරි මස ටයිම්ස් පුවත්පතේ මාධ්‍යවේදියෙකුට ඇය හමු වී තිබේ.  ඒ වන විට ඇය ගැබිණියකව සිටි අතර දරුවා ප්‍රසූත කිරීම සඳහා නැවත බ්‍රිතාන්‍යයට පැමිණීමට අවශ්‍ය බව ටයිම්ස් පුවත්පතට ලබා දුන් සාකච්ඡාවකදී පැවසීය.  බ්‍රිතාන්‍ය රජය ඇයගේ ඉල්ලීමට එරෙහිව දැඩි ක්‍රියා පිළිවෙතක් අනුගමනය කළේය. එමෙන්ම, ශමීමාගේ ඉල්ලීමට එරෙහිව බ්‍රිතාන්‍යවාසීන් බොහෝ දෙනෙකු සමාජ මාධ්‍ය ජාල ඔස්සේ දැඩි මත පළ කර තිබිණ.   ජාතික ආරක්ෂාවට තර්ජනයක් එල්ල විය හැකි බැවින් ඇයගේ පුරවැසිභාවය අහෝසි කිරීමට තමන් \"නොපැකිළෙන\" බව බ්‍රිතාන්‍යයේ ස්වදේශ කටයුතු පිළිබඳ ලේකම්වරයා මීට ඉහතදී පැවසීය. \"ඇය නැවත පැමිණියොත් ප්‍රතිවිපාක විඳින්න වෙයි,\" ලේකම්වරයා තවදුරටත් පැවසුවේය.  ඉස්ලාමීය රාජ්‍යය සංවිධානය විසින් තමාගේ \"මොළය සේදූ (brainwashed)\" අතර තමන් \"සිදු කළ සියල්ල ගැන පසුතැවෙන\" බව ඇය කියා සිටියාය.  කෙසේනමුත්, සිරියාවට පලා යෑම සහ ඉස්ලාමීය රාජ්‍යය සංවිධානයට එක්වීම පිළිබඳ පසුතැවිලි නොවන බව ද ඇය ප්‍රකාශ කරන්නීය.   කඳවුර තුළ සිටියදීම පුතෙකු බිහිකළ ඇය ඔහුට 'ජරාහ්' ලෙස නම් තැබීය. නමුත් ඉපදී සති තුනකට අඩු කාලයක දී නියුමෝනියාව වැළඳීමෙන් ඔහු මිය ගියේය.  මින් පෙර ද ඇයගේ දරුවන් දෙදෙනෙකු විවිධ හේතු නිසා මියගොස් ඇත.  "}, {"headline": "ඕස්ට්‍රේලියානු අගමැති ස්කොට් මොරිසන්ට කාන්තාවකගෙන් බිත්තර ප්‍රහාරයක්", "date": "2019 මැයි 7", "news": "ඕස්ට්‍රේලියානු අග්‍රාමාත්‍ය ස්කොට් මොරිසන්ට බිත්තරයකින් පහර දී තිබේ. මෙම ප්‍රහාරයට ඔහු ලක් වූයේ, එරට මහ මැතිවරණය වෙනුවෙන් ප්‍රචාරක ව්‍යාපෘති ක්‍රියාත්මක වෙමින් පවතින පරිසරයක් තුළය. එරට මාධ්‍ය වාර්තා කළේ, ස්කොට් මොරිසන්ගේ හිසට බිත්තරයකින් දමා ගැසුව ද එය පිපිරී නොමැති බවය. එම අවස්ථාවේදී මහලු කාන්තාවක ද බිම ඇද වැටී තිබේ. දර්ශනවලින් පෙනී යන්නේ, කාන්තාවක මෙම බිත්තර ප්‍රහාරය එල්ල කරන ආකාරයයි. පොලිසිය පැවසුවේ, 25 හැවිරිදි එම කාන්තාව අත්අඩංගුවට ගත් බවය. අග්‍රාමාත්‍ය ස්කොට් මොරිසන් එම කාන්තාව හඳුන්වා ඇත්තේ, \"බියගුලු\" තැනැත්තියක ලෙසය. මෙය සිදුව ඇත්තේ කැන්බෙරා නගරයේ සිට කිලෝමීටර් 330ක් පමණ දුරින් පිහිටි ඇල්බරිහි පැවති ප්‍රාදේශීය කාන්තා සංගමයක උත්සවයක් අතරතුරය. එහිදී කිසිවෙකුට හානියක් සිදුවී නොමැත. එම අවස්ථාවේ වහා ම ක්‍රියාත්මක වීම සම්බන්ධයෙන් ස්කොට් මොරිසන් ඔහුගේ ආරක්ෂක සේවක මණ්ඩලයට ප්‍රසංශා කර තිබිණි. ඕස්ට්‍රේලියානු සත්ත්ව ගොවිපළ හිමිකරුවෝ මෑතක සිට නිර්මාංශික ක්‍රියාකාරීන්ගේ විරෝධයන්ට මුහුණ දෙමින් සිටිති. මෙම වසරේදී බිත්තර ප්‍රහාරයකට ලක් වූ පළමු ඕස්ට්‍රේලියානු දේශපාලනඥයා ස්කොට් මොරිසන් නොවේ. නවසීලන්තයේ ක්‍රයිස්ට්චර්ච්හිදී ඉස්ලාම් දේවස්ථානයකට එල්ල කළ වෙඩි ප්‍රහාරය සම්බන්ධයෙන් දැඩි විවේචනාත්මක අදහස් පළ කළ ඔස්ට්‍රේලියානු දක්ෂිණාංශික සෙනෙට් සභික ෆ්‍රේසර් ඇනිං වෙත මාර්තු මාසයේදී බිත්තර ප්‍රහාරයක් එල්ල විය. එම ප්‍රහාරය සම්බන්ධයෙන් 17 හැවිරිදි පිරිමි ළමයෙකුට පොලිසිය අවවාද කර නිදහස් කර තිබිණි. "}, {"headline": "මීනා මංගල්‍: වෙඩි තබා ඝාතනය කළ ඇෆ්ගනිස්තාන රූපවාහිනී නිවේදිකාව", "date": "2019 මැයි 13", "news": "පසුගිය සෙනසුරාදා (මැයි 13) උදෑසන ඝාතනයට ලක් වූ මීනා මංගල්‍ වෙනුවෙන් යුක්තිය ඉටු කරන්නැයි එරට දේශපාලඥයන් සහ මානව අයිතිවාසිකම් ක්‍රියාකාරීහු ඉල්ලා සිටිති.   කාබුල් නගරයට ආසන්නයේ දී වෙඩි තබා ඝාතනය කරන ලද මීනා මංගල්‍ දේශපාලනයට පිවිසීමට පෙර රූපවාහිනී වැඩසටහන් ඉදිරිපත් කරන්නියක් ලෙස එරට ප්‍රසිද්ධියට පත්ව සිටියාය.  පොලිස් පරීක්ෂණ දියත් වූ නමුත් මේ වනතෙක් අපරාධකරුවන් ගැන පැහැදිලි තොරතුරු ලැබී නොමැත.  ඇෆ්ගනිස්තානයේ සංස්කෘතික කටයුතු කොමිසමේ උපදේශිකාවක ලෙස කටයුතු කළ මීනා මංගල්‍ සිය රැකියාවට යන අතරතුර උදෑසන 7.20ට පමණ වෙඩි ප්‍රහාරයකට ලක්ව මියගොස් ඇති බව එරට අභ්‍යන්තර කටයුතු අමාත්‍යාංශය නිකුත් කළ නිවේදනයක සඳහන් වේ.  ඇෆ්ගනිස්තාන ශ්‍රේෂ්ඨාධිකරණය, සිවිල් සංවිධාන මෙන්ම කාන්තා හිංසනයට එරෙහි කොමිසම ද මීනා මංගල් ඝාතනය සම්බන්ධයෙන් දැඩි පරීක්ෂණ සිදු කරන ලෙස ඉල්ලීම් කර තිබේ.  තමන්ට මරණ තර්ජන ඇති බවත් ජීවිතය ගැන බියෙන් පසු වන බවත් මෑතක දී මීනා සිය ෆේස්බුක් ගිණුමේ සඳහන් කර තිබූ බව කාන්තා අයිතීන් පිළිබඳ ක්‍රියාකාරිනියක් වන වෂ්මා ෆ්‍රෝග් ට්විටර් පණිවිඩයක් නිකුත් කරමින් පවසා තිබුණි. ඇයට එල්ල වූ මරණ තර්ජනවල ස්වභාවය පැහැදිලි නොමැති අතර, මෙම ඝාතනයට හේතුව පවුල් ආරාවුලක් දැයි පරීක්ෂණ පවත්වන බව ඇෆ්ගනිස්තාන පොලිස් මාධ්‍ය ප්‍රකාශක රොයිටර්ස් පුවත් සේවයට පවසා තිබේ.  ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ඔස්සේ කතිකාවක් ගොඩ නැගී තිබේ.   \"හොඳින් එළිය වැටී තිබෙන දහවල් කාලයේ දී\" කාබුල් නගරයේ අධි ආරක්‍ෂිත ප්‍රදේශය තුළ කාන්තාවන්ට එරෙහිව දරුණු ගණයේ අපරාධ බොහොමයක් සිදු වූ බව සමහරු පවසති.    \"දහවල් එළිය තිබෙන වේලාවක කාන්තාවක් මරා දමලා. එයට හේතුව, යම් පුරුෂයෙකුට හිතිලා තිබෙනවා ඇය මිය යා යුතුයි කියලා,\" වෂ්මා ෆ්‍රෝග් සිය ට්විටර් පණිවිඩයේ සඳහන් කර තිබේ.   ඇෆ්ගනිස්තානයේ තාලිබාන් පාලිත ප්‍රදේශවල ලිංගිකත්වය මත පදනම්ව සිදුවන හිරිහැර ගැන තොරතුරු එක්රැස් කිරීමට මානව අයිතීන් වෙනුවන් පෙනී සිටින කණ්ඩායම් ක්‍රියා කරමින් සිටියි.  2018 වසරේ දී මාධ්‍යවේදීන්ට අතිශය භයානකම රට ඇෆ්ගනිස්තානය ලෙස 'Reporters Without Borders' නිකුත් කළ වාර්තාවක දැක්විණි.     "}, {"headline": "පාස්කු දින ප්‍රහාරය: මිය ගිය අය වෙනුවෙන් 'උපහාර' පුදන තරුණියක්", "date": null, "news": "අප්‍රේල් 21 වන දින එල්ල වූ බෝම්බ ප්‍රහාරවලින් අනතුරුව සමාජයේ විවිධ පාර්ශව විවිධාකාරයෙන් ඊට ප්‍රතිචාර දක්වනු දැකිය හැකිය. ඒ අතර, ප්‍රහාරයෙන් ජීවිතක්ෂයට පත් ජනතාව වෙනුවෙන් සුවිශේෂී උපහාරයක් පිදීමට ඉදිරිපත් වූ මුස්ලිම් තරුණියක් පසුගියදා බීබීසී සිංහල සේවයට මුණ ගැසිණි. ඇය නමින් තහීරා රිෆාත්. 27 හැවිරිදි තහීරා නිදහස් රූ රටා නිර්මාණ ශිල්පිනියකි  . මිතුරෙකු ලබා දුන් තොරතුරක් ඔස්සේ සමාජ මාධ්‍ය හරහා ඇයගේ විස්තර සොයාගත් මට ඈ හා කතා කිරීමට අවස්ථාවක් ලබා ගැනීමට හැකි විය. පසුව, නාවල පිහිටි නිවසට මා යන විටත් ඇය සිටියේ සිතුවමක් අඳිමිනි.  ඒ, පසුගිය පාස්කු ඉරු දින ප්‍රහාරයෙන් මිය ගිය තරුණියකගේ රුවකි. \"මේ සිදුවීම වුණ දවසේ අපිට ගොඩක් බය හිතුණා. ගොඩක් හිත රිදුණා. මට සතියක් විතර යනකම් නිදාගන්න බැරි වුණා. ඒ වෙලාවේ මට හිතුණා එතන හිටපු අයට කොච්චර හිතට වදින්න ඇතිද කියල. හිතට කොච්චර බලපාන්න ඇති ද කියල.\" \"මට ඕන වුණා ඒ මිය ගිය අයට උපහාර කරන්න යමක් කිරීමට. ඒ නිසා තමයි මම තීරණය කළේ, ඒ අයගේ ඩිජිටල් රූ රටා අඳින්න. කෙනෙක්ට ළඟ කෙනෙක් නැති වුණොත් එයා හැම තිස්සෙ ම හිතන්නේ ඒ නැති වුණ කෙනාව සිහි කරන විදියක්. ඒ මුහුණ දකින කොට හොඳ දෙයක් හිතෙන්න ඕනේ. මරණය තිබුණ තැන පින්තූර දකින්න අකමැතියි. ඒ වෙනුවට ලස්සන පින්තූරයක් දකින්න කැමතියි. මම ඒකයි මෙහෙම කරන්න හිතුවේ,\" තහීරා විස්තර කළාය. පාස්කු දින බෝම්බ ප්‍රහාර නිසා 250 කට අධික සංඛ්‍යාවක් මිය ගිය අතර තුවාල ලැබූ සංඛ්‍යාව 500කට අධිකය. මිය ගිය අය පිළිබඳව බොහෝ විට සංඛ්‍යාත්මකව පමණක් කතා කළ බව පෙන්වා දුන් තහීරා, මිය ගිය අයගේ තොරතුරු සමාජගත වූයේ මඳ වශයෙන් බවත් ත්‍රස්තවාදීන් පිළිබඳ තොරතුරු ප්‍රමුඛත්වයක් ගත් බවත් පෙන්වා දුන්නාය. \"ඒක ඉතා කනගාටුදායක තත්ත්වයක්. ඔක්කොම අය හුඟක් දුකෙන් ඉන්නේ, දෙසීය පනස් ගානක් මැරුණ නිසා. නමුත් කවුරුවත් දන්නේ නැහැ ඒ කවුද කියල. මට අවශ්‍ය වුණා අවධානය ඒ අයගේ පැත්තට ගන්න. ඒ අය ඒ ආකාරයට මැරෙන්න හිටිය අය නොවෙයි.\" මෙම නිර්මාණ කිරීම අරඹන විට තමා සතුව කිසිදු තොරතුරක් නොවූ බවත් පසුව සමාජ මාධ්‍ය ඔස්සේ සහ පුවත්පත්වල පළවූ තොරතුරු එකතු කර සිය ව්‍යායාමය ඇරඹූ බවත් ඇය පැවසුවාය. ඇය මේ රූ රටා ගොන්න ඇඳීම ඇරඹුවේ, මඩකලපුව සියොන් දේවස්ථානයට ඇතුළු වීමට උත්සහ කළ මරාගෙන මැරෙන බෝම්බකරු වැළැක්වූ දෙදරු පියෙකු වූ රමේෂ් රාජුගේ සිතුවමෙනි.   A post shared by   (@tahirarifath) on  Instagram හි tahirarifath කළ  වෙනි පළකිරීමේ අවසානය \"එයා දිහා වීරයෙක් විදියට තමයි මිනිස්සු බැලුවේ. එයාට කරන ගෞරවයක් විදියට තමයි ඉස්සෙල්ලා ම එයාගෙන් ඉලස්ට්‍රේෂන් කරන්න පටන් ගත්තේ. මම රමේෂ් රාජු ඇඳගෙන යනකොට මට හිතුණා මේ මනුස්සයට ළමයි ඉන්නවා. ඒ ළමයි, එයාගේ පවුල ජීවත් කරවන්නේ කවුද කියල. ඔහු ඒ විදියට මැරෙන්න හිටිය කෙනෙක් නොවෙයි නේද වගේ අදහස් මගේ හිතට ආවා. මට පුදුම දුකක් දැනුණා. ඉලස්ට්‍රේෂන් පහක් විතර කළාට පස්සේ ඒක මානසිකවත් ශාරීරිකවත් මට බලපෑවා. මට උණ ගන්නත් ආවා.\"  අප ඇය සමග පසුගිය බ්‍රහස්පතින්දා (මැයි 08) සාකච්ඡා කරන විට රූ රටා හයක් පමණ නිමවා තිබිණි. මෙවැනි එක් රූ රටා නිර්මාණයක් සඳහා ඇයට පැය තුනත් හතරත් අතර කාලයක් ගත වේ. එසේ නිමවන රූ රටා ඉන් අනතුරුව ඇයගේ ඉන්ස්ටග්‍රෑම් පිටුවෙහි විස්තරයක් ද සහිතව පළ කරනු ලබයි. තම ප්‍රයත්නය සඳහා මිතුරු මිතුරියන්ගෙන් මෙන් ම වෙනත් බොහෝ දෙනෙකුගේ සහය ලැබෙන බව තහීරා පැවසුවාය. කොළඹ ස්ටැෆර්ඩ් ජාත්‍යන්තර පාසලේ අධ්‍යාපනය ලැබූ තහීරා, ඉන්පසු 2010 සිට 2014 දක්වා ඇමෙරිකාවේ ඉලිනෝයි විශ්වවිද්‍යාලයෙන් වැඩිදුර අධ්‍යාපනය ලබා තිබේ. ඇයට එක් සහෝදරයෙක් සිටී. \"මගේ අම්මා සිංහල තාත්තා මුස්ලිම්. දෙපැත්තේ ම අය කරන වැඩ ගැන මට සමහර වෙලාවට ගැටලුවක්. දැන් බොදුබල සේනා එකේ අය ප්‍රශ්න ඇති කරන කොට මට හිතුණා, මේක නොවෙයි නේද බෞද්ධ ඉගැන්වීම කියලා. ඇයි එහෙම වෙන්නේ කියලා මම හිතුවා. දැන් මුස්ලිම් අය මෙහෙම කරන කොට මට ඒ ප්‍රශ්නෙ ම ආවා. මට හිතෙනවා ඒ හැම දෙනා ම වැරදියි.\" බෝම්බ ප්‍රහාරවලින් මිය ගිය අය ලෙස හඳුනාගෙන ඇති 257 දෙනාගේ ම රූ රටා නිර්මාණය කිරීම තම අරමුණ බව පවසන තහීරා රිෆාත් ඒ සඳහා තමාට තොරතුරු එවන ලෙස ද ජනතාවගෙන් ඉල්ලා සිටියාය. "}, {"headline": "චීන වැසියන් වෙනත් රටවල තරුණියන් විවාහ කරගෙන චීනයට ගෙන ගොස් ලිංගික වහලුන් කිරීමේ ජාවාරමක්", "date": "2019 මැයි 16", "news": "පාකිස්තානයේ ෆයිසලාබාද්හි මීට මාස 6කට පෙර එරට තරුණියක සහ චීන ජාතිකයෙකු අතර සිදුවූ විවාහය සියලු ආකාරයෙන් සාර්ථකව සිදු විය ඇය 19 හැවිරිදි වියේ පසුවූ ක්‍රිස්තියානි තරුණියක වූ අතර ඔහු 21 හැවිරිදි විය. ඇය පුහුණුවලත් රූපලාවණ්‍ය ශිල්පිනියක වූ අතර ඔහු සුවඳ විලවුන් ව්‍යාපාරිකයෙකු විය. පාකිස්තාන කාන්තාවගේ පවුල දිළිඳු පවුලක් වූ අතර විවාහයේ සියලු වියදම් දරන්නට තරම් මනමාලයා කාරුණික විය. විවාහය සිදු කෙරුණේ ද සම්පූර්ණයෙන් පාකිස්තාන චාරිත්‍ර වාරිත්‍රවලට අනුවය. මේ සම්බන්ධයෙන් තරුණියගේ දෙමාපියන් ඉමහත් සතුටට පත් වූයේ, සිය දියණියගේ චීන ජාතික සැමියා පාකිස්තාන සංස්කෘතියට ගරු කරන්නෙකු වීම හේතුවෙනි. මේ සම්බන්ධයෙන් පළමුව නිල වශයෙන් යෝජනා කිරීමක්, පසුව හෙනා නමැති උත්සවයක් ද පැවති අතර අවසානයේ මනාලියගේ නිවසෙන් ඇරඹි පෙරහැරකින් ඇය ගියේ සිය සැමියා සමග නව ජීවිතයක් ආරම්භ කිරීමේ අදහසිනි. එහෙත්, මාසයක් ගත වන විට සොෆියා (ඇයගේ අනන්‍යතාව ආරක්ෂා කර ගැනීම සඳහා මුල් නම පමණක් භාවිත කිරීමට සිදු විය) සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. මෙවැනි වංචාසහගත විවාහයන් පිළිබඳව විමර්ශනය කරන මානව හිමිකම් ක්‍රියාකාරිකයෙකු වන සලීම් ඉක්බාල් පැවසුවේ, ගෙවුණු වසරක කාලය තුළ චීන ජාතිකයින් විසින් පාකිස්තාන තරුණියන් (විශේෂයෙන් ක්‍රිස්තියානි තරුණියන්) අවම වශයෙන් 700 දෙනෙකු පමණ විවාහ කරගෙන ඇති බවය. එම තරුණියන්ට කුමක් සිදු වේ ද යන්න අනාවරණය වී නැතත්, ඔවුන් \"ලිංගික වහල්භාවයට හසු වීමේ අවදානමක,\" සිටින බවය. ව්‍යාජ විවාහ සිදු කළ බවට සැකපිට කතෝලික පූජකවරයෙකු ඇතුළු චීන ජාතිකයින් සහ පාකිස්තාන තැරැව්කරුවන් 20 දෙනෙකුට අධික පිරිසක් පසුගිය සති කිහිපය තුළදී අත්අඩංගුවට ගෙන තිබේ. පාකිස්තාන ෆෙඩරල් විමර්ශන ඒජන්සිය බීබීසී පුවත් සේවයට පැවසුවේ, \"චීන අපරාධකරුවන්ගේ කල්ලි විසින් පාකිස්තාන කාන්තාවන් විවාහ කර ගැනීම හරහා ඔවුන් ලිංගික ජාවාරම්වලට යොදවන,\" බවය. විදුලි බල ව්‍යාපෘතියකට පැමිණි ඉන්ජිනේරුවන් පිරිසක් ලෙස පෙනී සිටි එක් කල්ලියක් විසින් එක් පාකිස්තාන කාන්තාවක් සඳහා ඇමෙරිකානු ඩොලර් 12000 සිට 25000 දක්වා අය කර චීනයට යවා ඇති බව පාකිස්තාන ෆෙඩරල් විමර්ශන ඒජන්සිය පැවසීය. විශේෂයෙන් ඉතා දිළිඳු ප්‍රදේශවල වෙසෙන ක්‍රිස්තියානි තරුණියන් ජාවාරම්කරුවන්ගේ ඉලක්කය වී තිබේ. ඔවුන් අදාළ තරුණියන්ගේ දෙමාපියන්ට සිය දහස් ගණන් ඩොලර් ලබා දෙන බව ද හෙළි වී තිබේ. පාකිස්තාන කාන්තාවන් චීනයේ ගණිකා වෘත්තිය සඳහා රැගෙන එන බවට ඇති චෝදනා චීනය ප්‍රතික්ෂේප කර ඇත්තේ, \"ඇතැම් මාධ්‍ය වාර්තා ව්‍යාජ කරුණු නිර්මාණය කර කටකතා පතුරුවන,\" බව පවසමිනි. එහෙත්, මේ වසරේ චීන ජාතිකයින් සමග විවාහ පාකිස්තාන තරුණියන් චීනයේ වීසා ලබා ගැනීම සඳහා ඉදිරිපත් කර ඇති අයැදුම් පත් සංඛ්‍යාව ඉහළ ගොස් ඇති බවක් දක්නට ලැබේ. මේ වසරේ ගෙවී ගිය මාස කිහිපය තුළ පමණක් එවැනි අයැදුම් පත් 140ක් ලැබී ඇත. පසුගිය වසර (2018) පුරාවට ම ලැබී තිබුණේ 140ක් පමණි. ඉස්ලාමාබාද්හි පිහිටි චීන තානාපති කාර්යාලයේ නිලධාරියෙකු එරට මාධ්‍යවලට පවසා තිබුණේ, ලැබී ඇති අයැදුම් පත්වලින් 90ක් පමණ අත්හිටවූ බවය. විවාහය සිදුවීමට පෙර සිට ම සොෆියාට ඒ සම්බන්ධයෙන් යම් අවිනිශ්චිත සිතිවිල්ලක් හටගෙන තිබිණි. නිල වශයෙන් යෝජනාව ඉදිරිපත් වීමෙන් පසු ඇයට වෛද්‍ය වාර්තා ගැනීමට අවශ්‍ය වුව ද, තැරැව්කරුවන් විවාහය ඉක්මනින් සිදු කරන ලෙසට බලපෑම් කර තිබිණි. \"එහෙම ඉක්මන් කරන එක ගැන අපේ පවුලේ අයට සැකයක් තිබුණා. ඒත්, විවාහයේ වියදම් ඔක්කොම එයා දරනවා කිව්ව ම පවුලේ අය ඒකට කැමති වුණා,\" ඇය සඳහන් කළාය. ඉන් සතියකට පමණ පසු ඇය ලාහෝර් නගරයේ පිහිටි නිවසක් වෙත ගෙන ගොස් තිබිණි. එහි අලුත විවාහ පත්වූ යුවළ කිහිප දෙනෙක් වීසා ඇතුළු ලියකියවිලි අපේක්ෂාවෙන් රැඳී සිටියහ. එහි සිටි පාකිස්තාන කාන්තාවන් වැඩිපුර කාලය ගත කළේ, චීන භාෂාව ඉගෙන ගැනීම සඳහාය. එහිදී ඇයට වැටහී ඇත්තේ, සිය සැමියා ක්‍රිස්තියානි ආගම අදහන්නෙකු නොවන අතර ඔහු පිළිබඳව තොරතුරු ඇය සමග පැවසීමට ද අකමැති බවකි. භාෂා බාධකය හේතුවෙන් ඔවුන් ඉඳහිට කතාබහ කර ඇතත්, අදාළ චීන ජාතිකයා අඛණ්ඩව ලිංගික ක්‍රියාකාරකම්වලට යොමු වී තිබිණි. විවාහ වී චීනයට ගොස් සිටි සිය මිතුරියකට කතා කිරීමෙන් පසු ඇය එම නිවසින් පළා යාමට තීරණය කර තිබිණි. ඇයගේ මිතුරිය ඇයට පවසා තිබුණේ, ඇයට සිය සැමියාගේ මිතුරන් සමග ලිංගිකව හැසිරෙන ලෙසට බල කළ බවය. පසුව මේ සම්බන්ධයෙන් විවාහ තැරැව්කරුගෙන් විමසූ විට ඔහු කෝපයට පත්ව තිබේ. ඔහු පවසා තිබුණේ, විවාහය වෙනුවෙන් කළ සියලු වියදම් යළි ගෙවීමට සිදු වන බවය. ඇගේ දෙමාපියන් එම මුදල් ගෙවීම ප්‍රතික්ෂේප කර ඇති අතර ඔවුන් සිය දියණිය බේරා ගැනීම සඳහා ලාහෝර් වෙත පැමිණ තිබිණි. ඒ අනුව ඇය සිය දෙමාපියන්ට අවනත විය. මෑතකදී කරන ලද පොලිස් වැටලීම් අනුව ක්‍රිස්තියානි තරුණියන්ට මෙම අවදානම වැඩි වශයෙන් බලපාන බව පෙනී ගිය ද, බීබීසී පුවත් සේවයට වාර්තා වූයේ, මුස්ලිම් ප්‍රජාව ද ඊට ගොදුරු වී සිටින බවය. චීන සැමියා සමග පසුගිය මාර්තු මාසයේදී චීනයට ගිය මුස්ලිම් කාන්තාවක පැවසුවේ, සිය සැමියාගේ \"බීමත් ආගන්තුකයින්\" සමග යහන්ගත වීම ප්‍රතික්ෂේප කිරීම නිසා තමන්ට නොයෙක් ශාරීරික වද හිංසාවලට ලක්වීමට සිදු වූ බවය. ලිංගික ජාවාරම්වලට \"සුදුසු නැති\" කාන්තාවන් ශරීර අවයව ලබා ගැනීම සඳහා යොදා ගන්නා බව ද ෆයිසලාබාද්හි ෆෙඩරල් විමර්ශන ඒජන්සියේ ජමීල් අහමඩ් මායෝ බීබීසී පුවත් සේවයට පැවසීය. "}, {"headline": "කුසල් ජනිත්: \"ක්‍රිකට් තේරීම් කමිටුව කිව්වොත් ලෝක කුසලානයට යන්න කියලා මම ලෑස්තියි\"", "date": "2019 අප්‍රේල් 5", "news": "ශ්‍රී ලාංකික ක්‍රීඩා ලෝලීන් මේ දිනවල ක්‍රිකට් ලෝක කුසලානය සඳහා ක්‍රීඩා කරන ශ්‍රී ලංකා සංචිතය සහ ප්‍රවේගකාරී පිතිකරු කුසල් ජනිත් පෙරේරා ගැන දක්වන අදහස් කිහිපයකි, ඒ.  \"කුසල් ජනිත් තරග 10ක් ෆේල් වුනත් කණ්ඩායමේ ඉන්න ඕනේ. මොකද එක තරගයක් තනියෙන් දිනවන්න පුළුවන් කෙනෙක්,\" ශ්‍රී ලංකා කණ්ඩායමට කුසල් ජනිත් පෙරේරාගේ ඇති අවශ්‍යතාව මතුකරමින් ශ්‍රී ලංකා හිටපු නායක අරවින්ද ද සිල්වා සිය අදහස් දැක්වීය.  ලෝක ටෙස්ට් ඉතිහාසයේ 'හොඳම ඉනිම' ලෙස විචාරකයන් හැඳින්වූ ටෙස්ට් ඉනිම ක්‍රීඩා කරමින් පසුගිය පෙබරවාරි මාසයේ කුසල් ජනිත් පෙරේරා ශ්‍රී ලාංකික ක්‍රීඩා ලෝලීන්ගේ බලාපොරොත්තු ඉහළ නැංවුයේ ඉදිරි ලෝක කුසලානයටත් සුභ පෙරනිමිති පෙන්වමිනි. කෙසේ වෙතත් ටෙස්ට් තරගවල දැක්වූ දස්කම් එක්දින තරග වලට රැගෙන ඒමට ඔහුට නොහැකිවූයේ දකුණු අප්‍රිකාවේ පැවති එක්දින තරගාවලියේ ඔහු ආබාධ තත්වයකට ලක්වීම හේතුවෙනි.  ක්‍රිකට් ලෝක කුසලාන තරගාවලිය ගැන කුසල් ජනිත්ගේ බලාපොරොත්තුව \nකියවන්න - https://bbc.in/2Ka0l3v Facebook හි BBC News සිංහල කළ  වෙනි පළකිරීමේ අවසානය සිය ආබාධයෙන් පසු කුසල් ජනිත් පෙරේරා දැන් නැවත සිය ශාරීරික යෝග්‍යතා  පුහුණුවීම් ආරම්භ කර තිබේ.  \"මම දැන් පුනරුත්තාපන කටයුතු ආරම්භ කරලා සති 3ක් විතර වෙනවා. මම හිතුවට වඩා ගොඩක් ඉක්මනට මේක සුව අතට පත්වෙලා තියෙනවා. ලබන සතියේ මම දුවන්න පටන් ගන්නවා. මම හිතනවා තව සති 2,3කින් මට පන්දුවට පහර දෙන්න පුළුවන් වේවි කියලා,\" ආර් ප්‍රේමදාස පිටියේ පුහුණුවීම් අතරතුර කුසල් ජනිත් බීබීසී සිංහල සේවය සමග සාකච්ඡාවකට එක්වෙමින් කියා සිටියේය.  ලෝක කුසලාන තරගාවලියට සහභාගි විය හැකිද යන ප්‍රශ්නයට කුසල් ජනිත් පෙරේරා පිළිතුරු ලබා දෙමින් පැවසුවේ, \"හැමදේම ධනාත්මක පැත්තේ තියෙන්නේ, මට හිතෙනවා මට අවස්ථාවක් තියෙනවා කියලා,\" යනුවෙනි.   \"මම බලන්නේ කොහොමද ඉක්මනට මම සුව වෙන්නේ කියලා. ලෝක කුසලානයකට මම යනවද කියලා මට කියන්න බැහැ හේතුව මට පුළුවන්දේ මම ෆිට් වෙලා තරග ක්‍රීඩා කරන්න පුළුවන් තත්වයට එන එක.තේරීම් කමිටුව තමයි ලෝක කුසලාන සංචිතය තෝර ගන්නේ. ඉතින් ඒගොල්ලෝ තමයි යන අන්තිම කට්ටිය තෝරන්නේ.\" \"මම මට පුළුවන් දේ කරනවා, තේරීම් කමිටුව කිව්වොත් ලෝක කුසලානයට යන්න කියලා මම යන්න ලෑස්තියි.\" පසුගිය වසර කිහිපය තුළ කුසල් ජනිත් පෙරේරා අවස්ථා ගණනාවක විශිෂ්ට ඉනිම් ක්‍රීඩා කර කතාබහට ලක්වුවත් ඔහුට තරගාවලි කිහිපයක් එක දිගට ක්‍රීඩා කිරීමේ අවස්ථාව හිමි නොවූයේ නිතරම හටගන්නා ඔහුගේ ආබාධ තත්වය හේතුවෙනි.  \"ඇත්තටම ගොඩක් කණගාටුයි. මගේ ඉතිහාසයේ කකුල් දෙකේම ආබාධ තත්වයන් තිබුණා.\" \"මම අන්තිම අවුරුද්ද දෙකේ තරග කිහිපයක් ගහනවා ඊට පස්සේ ආබාධයට ලක්වෙලා තියෙනවා. මම ගොඩක් ශාරීරික යෝග්‍යතා පුහුණුකරුවන් එක්ක කරනවා, ගොඩක් ප්‍රශ්න අඩුයි. නමුත් තරගයක් ක්‍රීඩා කරද්දී කොයි වෙලාවේ ආබාධයට ලක්වෙයිද කියලා කියන්න බැහැ හේතුව තමා ෆිට්ද කියන එක එතනට බලපාන්නේ නැහැ.\" \"තරගයකදී දුවන්න පනින්න වෙනවා. ඇඟක් ගැන හිත හිත තරග සෙල්ලම් කරන්න බැහැ. මොකද ඒ වෙලාවට කරන්න එනදේ නොදැනුවත්වම වෙනවා.\" \"ගොඩක් වෙලාවට ඇත්තටම අවාසනාවන්තයි. මොකද මගේ ශාරීරික යෝග්‍යතා වාර්තා අරන් බැලුවොත් ඉහලින්ම ඉන්න වෙලාවකයි මේ ආබාධයට ලක්වුනෙත්,\" කුසල් ජනිත් කියා සිටියේය.    ශ්‍රී ලංකා ක්‍රිකට් කණ්ඩායම මෙවර එක්දින ලෝක කුසලානයට සම්බන්ධ වන්නේ ක්‍රීඩා කරන රටවල් අතරින් අවසාන වසර කිහිපයේ අඩුම ජයග්‍රහණ ප්‍රතිශතය වාර්තා කළ රට ලෙසය.  මෙලෙස එක්දින තරගවල දිගින් දිගටම ලබන පරාජයන් ගැන අදහස් දැක්වූ ඔහු, \"අපි දිගටම එක්දින තරග පරාජය වීමයි මෙතන තිබුණු ගැටළුව. නමුත් මෙවර ලෝක කුසලානය ගත්තම අපෙන් ලොකුවට බලාපොරොත්තු වෙන්නේ නැති නිසා අපිට ලොකු වෙනසක් කරන්න පුළුවන් කියලා මට හිතෙනවා. අපි හැමෝම අපේ පුද්ගලික දක්ෂතා වැඩිකරගෙන ක්‍රීඩා කළොත් මේ පරදින රටාව වෙනස් කරන්න පුළුවන්\" යනුවෙන් අවසාන වශයෙන් සඳහන් කළේය.  "}, {"headline": "මුස්ලිම් විරෝධී ප්‍රහාර: \"කලබල ඇති කරන්න උත්සහ කළේ සුළුතරයක්\"", "date": "2019 මැයි 16", "news": "මුස්ලිම් විරෝධී ප්‍රහාර එල්ල කළ සුළුතර පිරිසකගේ ක්‍රියා නිසා බහුතර සිංහල ජනතාව සම්බන්ධයෙන් පවතින ප්‍රතිරූපය වෙනස් නොවන බව අමාත්‍ය කබීර් හෂීම් පවසයි. අමාත්‍යවරයා ඒ අදහස් පළ කළේ බ්‍රහස්පතින්දා (මැයි 16) දහවල් මුස්ලිම් කවුන්සිලය සංවිධානය කළ මාධ්‍ය හමුවක් අමතමිනි.  \"රටේ කලබලයක් ඇති කරන්න බොහෝ දෙනෙක් උත්සහ කළා. නමුත් අපි හිතනවා ඒක සුළුතරයක්,\" ඇමතිවරයා පැවසීය.  \"ඒ නිසා ඒ සුළුතරය නිසා ම කලබලයක් ඇති කරල කුරුණෑගල දිස්ත්‍රික්කයේ ගම්පහ දිස්ත්‍රික්කයේ යම් යම් සිදුවීම් සිදු වන අවස්ථාවේදී මම හිතන්නේ නෑ ඒ සුළුතරය කරපු ක්‍රියාවෙන් අපි බහුතර සිංහල ජනතාව එයින් මැනිය යුතුයි කියලා. බහුතර සිංහල ජනතාව ඒ ක්‍රියාවන් ප්‍රතික්ෂේප කළා. ඒ වගේ ම තමයි මම කියන්නේ අප්‍රේල් 21 මේ ත්‍රස්තවාදී ක්‍රියාව ලංකාවේ සිදු කළේ ඉතා ම සුළුතරයක්. අපේ ධර්මය පාවිච්චි කරමින් කරපු ක්‍රියාවෙන් බහුතර මුස්ලිම් ප්‍රජාව ඒකෙන් මනින එක සාධාරණ නෑ.\" වැඩිදුරටත් අදහස් දැක්වූ අමාත්‍යවරයා, \"හැම ජාතියකට ම ජාතිවාදීන්, අන්තවාදීන්, ත්‍රස්තවාදීන් ඉන්නවා. නමුත් ඒක ඉතා සුළුතරයක්. ඒ වගේ ම ඒ සුළුතරයේ මතය අරගෙන ප්‍රධාන ධාරාව නියෝජනය කරන බහුතරය මනින එක වැරදියි,\" යනුවෙන් ද සඳහන් කළේය.  \"මේ ත්‍රස්තවාදීන් පිළිපදින ධර්මය මම පිළිපදින ධර්මය නෙවෙයි. ඒගොල්ලෝ පිළිපදින ධර්මය ඉස්ලාම් ධර්මයත් නෙවෙයි.\" එහිදී අදහස් දැක්වූ ජනාධිපති නීතිඥ අලි සබ්රි සඳහන් කළේ, රට තුළ උද්ගත වී ඇති තත්ත්වයෙන් ගොඩ ඒම සඳහා සියලු දෙනා එක් විය යුතු බවය. මුස්ලිම් සමාජයේ වෙනස් විය යුතු දේවල් පිළිබඳව මුස්ලිම් ප්‍රජාව තුළ ම විවෘත සංවාදයක් නිර්මාණය වී තිබෙන බව ද ඔහු කියා සිටියේය.  \"අපේ මුස්ලිම් සමාජය තුළ ඉතාමත් ම විවෘත අදහස් පළ කරමින් තිබෙනවා. විවෘත වශයෙන් අපි ඒ පිළිබඳව සාකච්ඡා කරමින් ඉන්නවා.\" ඔහු පැහැදිලි කළ ආකාරයට මුස්ලිම් සමාජය මේ වන විටත් අවධානය යොමු කර ඇති වෙනස්කම් පහත දැක්වේ. ඉහත කරුණුවලට අමතරව මුස්ලිම් සමාජයෙන් ඉවත් කළ යුතු අංග මොනවා ද යන්න පිළිබඳව සාකච්ඡා කරමින් සිටින බව ද අලි සබ්රි සඳහන් කළේය. ඔහු වැඩිදුරටත් පෙන්වා දුන්නේ, ආගමික හෝ ජාතීන් අතර වෙනස නැති කිරීම පාසල් අධ්‍යාපනයේ සිට ආරම්භ කළ යුතු බවය. \"පාසල් ආගම් සහ ජාති අනුව වෙන් කරන්න හොඳ නෑ. ඒ වෙනුවට සියලු දෙනා එකට ඉගෙන ගන්න ජාතික පාසල් බිහි කළ යුතුයි. බෙදිලා මේ වැඩේ කරන්න බැහැ.\" මෙම මාධ්‍ය හමුවට හිටපු පාර්ලිමේන්තු මන්ත්‍රීනි ෆේරියල් අෂ්රෆ් ද සහභාගි වී සිටියාය. ඇය එහිදී ඉල්ලා සිටියේ, \"ත්‍රස්තවාදී ක්‍රියා කළ සුළු පිරිසක් එක්ක අපිව එක ගොඩකට දාන්න එපා,\" යනුවෙනි. \"මං ජනතාවත් එක්ක කතා කරනකොට ඒ ගොල්ලෝ අපටත් වඩා පුදුම වෙලා හිටියේ. මේ අපේ ගමේ ද මේ දේවල් වුණේ? කොහෙන් ද මෙච්චර ගොඩක් ඔය විදිහෙ ආයුධ ගෙනල්ලා තිබුණේ? කියලා. ඒ ගොල්ලෝ එහේ ඉන්නේ කොච්චර බයෙන් ද කිව්වොත් දැන් පොඩි සැකයක් තිබුණත් ඒ අය පොලිසියට භාර දෙන්න ඒ කට්ටිය ලෑස්ති වෙලා ඉන්නවා. ඒ ගොල්ලෝ තමයි මේ රටේ මුස්ලිම් ජනතාව.\" මෙහිදී ඇය පෙන්වා දුන්නේ, පාස්කු ඉරිදා ප්‍රහාරයෙන් පසු කාදිනල්තුමන් ක්‍රියා කළ ආකාරය අගය කරන බවය.  මෙම මාධ්‍ය හමුවට එක් වූ හිටපු අමාත්‍ය ඉමිටියාස් බාකීර් මාකර් ඉතා හැඟීම්බරව අදහස් පළ කළේය.  \"අපි අසමානකම් හොයාගෙන ගිහින් රණ්ඩු කරලා අපේ දරුවන්ට මේ වගේ ගැටුම් සහිත අනාගතයක් භාර දෙනව ද? එහෙම නැත්නම් මේ ආගම් හතරේ තියෙන සමානකම් හොයාගෙන ගිහිල්ලා මේ පින් බිම සැනසීමෙන් ජීවත් වෙන්න පුළුවන් රටක් හැටියට අපේ දරුවන්ට භාර දෙනව ද? ඒක තමයි අපි ඉදිරියේ තියෙන අභියෝගය.\" මේ අතර, පසුගිය දා එල්ල වූ ප්‍රහාරවලට විරෝධය පළ කරමින් බ්‍රහස්පතින්දා සවස කොළඹ විහාර මහා දේවි උද්‍යානය අසලදී සත්‍යග්‍රහයක් ද පැවැත්විණි. එය සංවිධානය කර තිබුණේ, '52% බලය' නමැති ස්ත්‍රී සංවිධානය විසිනි.  \"සාගිනි නැති, යුද බිය නැති, මරා ගැනීම් නැති මනුෂ්‍යත්වයේ ජනරජයක් කරා,\" යන තේමා පාඨය සහිතව එම සත්‍යග්‍රහය පැවැත්විණි.  එහිදී '52% බලය' සංවිධානයේ සාමාජිකා ගීතිකා ධර්මසේන පැවසුවේ, \"ඇති වී තිබෙන තත්ත්වය දඩමීමා කරගෙන සමාජය මිලිටරිකරණය කිරීමේ දිශාවකට ආණ්ඩුව ගමන් කරමින් සිටින,\" බවය. \"අනෙක් ඛේදනීය තත්ත්වය නම් රටේ යම් ස්ථානවල මුස්ලිම් ප්‍රජාවට එරෙහිව ජාතිවාදී කෝලාහල පැතිර යාමේ තත්ත්වයයි. ඇඳිරි නීතිය ඇති තත්ත්වය හමුවේ පවා සමහර මුස්ලිම් කඩවලට පහර දීමටත් ජීවිත හානි කිරීමටත් අන්තවාදී කණ්ඩායම්වලට ඉඩ ලැබුණේ කෙසේ ද?\" යන්න ඔවුන් නගන ප්‍රශ්නයයි. "}, {"headline": "කාන්තාවන්ට පමණයි! ඉහළට යාමට කැමතිනම් දැනගත යුතු ම කරුණු 5ක්", "date": "2019 මැයි 30", "news": "ආර්ථිකමය අවස්ථා අතින් ලොව පුරා පවතින ස්ත්‍රී පුරුෂ පරතරය නැති කිරීමට තවත් වසර 202ක් ගත වනු ඇත - පසුගිය වසරේ පැවති ලෝක ආර්ථික සමුළුව (World Economic Forum) අනාවැකි පළ කළේ එලෙසය. මෙම අනාවැකිය පළ කරන ලද්දේ, රැකියා ස්ථානයේ ස්ත්‍රී පුරුෂ විවිධත්වයක් ඇති කිරීමෙන් ව්‍යාපාර ප්‍රතිලාභයන් අත්වන බවට අධ්‍යයනයන් රැසක් මගින් පෙන්වා දී තිබියදීය. පහත දැක්වෙන්නේ, නායකත්ව පුහුණුකාරියක වන සැලී හෙල්ගෙසන් කාන්තාවන්ට සිය රැකියා තුළින් ඉදිරියට යාමට උපකාරී වන කරුණු 5කි. ඔබේ දායකත්වය වෙනත් අයෙකු වටහාගෙන ඊට ප්‍රතිලාභ ලබා දෙනු ඇතැයි අපෙක්ෂා කිරීම අනුවණ ක්‍රියාවක්, හෙල්ගෙසන් පවසයි. සිය ජයග්‍රහණ පිළිබඳව සාමාන්‍යයෙන් කතා නොකරන පුද්ගලයින් සමග තමන් නිතර ගැටෙන බව ඇය පවසයි. එවැනි පුද්ගලයින් දක්වන ප්‍රතිචාර දෙකකි. \"පළවෙනි එක තමයි සමහරු කියනවා, 'මම හොඳින් වැඩ කරනවා නම් අනිත් අය ඒක තේරුම් ගන්න ඕන' කියලා,\" හෙල්ගෙසන් පවසයි. \"අනිත් පිළිතුර තමයි, තව සමහරු කියනවා, 'මම කරන වැඩේ වෙන අයට පෙන්වන්න මට ම දඟලන්න වෙනවා නම් ඊට වඩා හොඳයි සද්ද නැතුව ඉන්න එක' කියලා.\" සැලී හෙල්ගෙසන් පවසන්නේ, එවැනි ආකාරයේ ආකල්ප ඔබ පරාජිතයෙකු බවට පත් කරන බවය. එසේ නම් එය වෙනස් කරන්නේ කෙසේ ද? \"ඔබේ එක් දක්ෂතාවක් හඳුනාගන්න. උදාහරණයක් විදියට ඔබේ ප්‍රධානියා ඔබ කෙතරම් ආයතනය සමග සම්බන්ධ වී සිටිනවා ද යන්න නිවැරදිව වටහාගෙන නැත්නම් සතියකට වතාවක් ඒ සතියේ තමන් ආයතනය වෙනුවෙන් කළ සාකච්ඡා ගැන සාරාංශයක් හදලා ස්වාමියාට ඊමේල් කරන්න.\" හෙල්ගෙසන් පවසන්නේ, එය කාන්තාවන් සඳහා අතිශයින් සාර්ථක උපක්‍රමයක් බවය. ඔබේ රැකියාවට අනුගත වීමට ඔබට මුලින් උපකාරී වූ දෙය ම, ඔබේ දියුණුවට බාධාවක් වෙන්න පුළුවන්, හෙල්ගෙසන් අනතුරු අඟවයි. \"ඔබ හැම විට ම අනෙක් අය සතුටු කරන්න උත්සහ කළොත් ඔබේ කාර්යය අසීරු  වීමට හෝ යම් දේවල් සම්බන්ධයෙන් බැහැයි කීමට නොහැකි වීමට පුළුවන්. එමගින් තමන්ගේ සීමාවන් ඉක්මවා ගිහින් කාලය කා දමමින් වෙනත් පුද්ගලයින්ට වාසි ලබා ගත හැකියි,\" ඉන් වැළකෙන්නේ කෙසේ ද? තමන්ගේ සීමාවන් තහවුරු කර ගන්න, හෙල්ගෙසන්ගේ උපදේශයයි. ඔබ ඔබට ම කියා ගන්න, 'දැන් මම කරන්න බැරි තරම් වැඩ කරලා තියෙනවා, ඊළඟ මාසයේදී කවුරු හරි මට තවත් වැඩක් අමතරව පවරන්න හැදුවොත් ඒක භාර ගන්න කලින් හොඳින් හිතලා බලනවා. ඒ වගේ ම ඒකෙන් මට ලැබෙන දේ ගැනත් හිතනවා. මේ වැඩේ මම කැමති දෙයක් ද? කියලා හිතනවා.' \"පරිපූර්ණ වීමට උත්සහ කිරීමේදී ඇති වන ලොකු ගැටලුවක් තමයි, වෙනත් අයට වැඩ පැවරීමට ඇති අකමැත්ත. මට නිතර ම ඇහෙන දෙයක් තමයි 'මම ම මේ වැඩේ කර ගන්න එක මට ලේසියි' කියන අදහස,\" හෙල්ගෙසන් පවසයි. ඉන් ගැලවීමට සාපේක්ෂව සරල ක්‍රමයක් තිබේ. \"ඔබ වැඩය පැවරීමට යන පුද්ගලයා තෝරා ගන්න. එයාට අවස්ථාවක් දෙන්න, එයාගේ වැඩ ගැන ප්‍රතිචාර දක්වන්න, නමුත් ඔබ එහි ඉහළින් සිට අවදානම ගන්න එපා,\" සැලී හෙල්ගෙසන් යෝජනා කරයි. ඒ ක්‍රමය ගැන ඔබට යම් අපහසුතාවක් දැනෙනවා නම් මේ කරුණ මතකයට නගා ගන්න: ආයතනවල කාර්යයන් කිරීමේදී කාන්තාවන් අගැයීමට ලක් වන්නේ නිවැරදිභාවය සහ නිශ්චිතභාවයට පමණක් වන අතර පිරිමි පුද්ගලයින් අගැයීමට ලක් වන්නේ, අවදානම් ගැනීම් සහ නිර්භීතභාවය නිසා බව අධ්‍යයනවලින් තහවුරු වී තිබේ. හෙල්ගෙසන් පෙන්වා දෙන්නේ, පරිපූර්ණත්වය ඉවත ලා අවදානම් ගැනීමට ඉගෙන ගැනීම කාන්තාවන්ගේ රැකියා දියුණුවට ප්‍රධාන වශයෙන් බලපාන බවය. පිරිමින්ට වඩා කාන්තාවන් තමන් අතින් වූ වැරදි පිළිබඳව වැඩිපුර සිතීමේ ප්‍රවණතාවක් පවතී. එය ඔවුන්ගේ පසුගාමීත්වයට හේතු වන බව හෙල්ගෙසන්ගේ අදහසයි. \"ඒක ඔබ ඔබට ම දඬුවම් දීමක්.\" ඇය යෝජනා කරන්නේ, වැරදීම් පිළිබඳව දුක් වීම වෙනුවට - \"අනිත් අය වගේ ම ඔබත් මනුෂ්‍යයෙක් බව හිතන්න, වැරදීම් අමතක කර ඔබේ කාර්යය නිවැරදිව කරන්න,\" යනුවෙනි. හෙල්ගෙසන් පවසන්නේ, භෞතික පෙනුමෙන් සහ භාවිත කරන වචන තුළින් කාන්තාවන් තමන් පිළිබඳව අවතක්සේරු කර ගැනීමේ නැඹුරුවක් පවතින බවය. සමාව ඉල්ලීම, \"අනේ එක මිනිත්තුවක් දෙන්න පුළුවන් ද?\" වැනි බයාදු ඉල්ලීම්, තමන්ගේ අධිකාරි බලය භාවිත නොකිරීම වැනි ගති ලක්ෂණ පොදුවේ කාන්තාවන් තුළින් දැකිය හැකිය. \"ඔබ නායකයෙකු වෙන්න උත්සහ කරනවා නම් ඔබ ඔබේ අවකාශය ජය ගත යුතුයි. ඔබේ දක්ෂතාවන් සම්පූර්ණයෙන් පෙනෙන ආකාරයට ක්‍රියා කළ යුතුයි,\" හෙල්ගෙසන්ගේ උපදේශයයි. "}, {"headline": "ඉන්දීය රූ රැජින තරගය: තරගකාරියන් සියලුදෙනා එක සමාන ලෙස පෙනෙන්නේ ඇයි?", "date": "2019 ජුනි 1", "news": "ඉන්දියානු රූ රැජින තරගයේ අවසාන වටයට තේරී පත් වූ තරගකාරියන් පුළුල් සිනාවකින්  මුහුණ සරසාගෙන ඡායාරූපවලට පෙනී සිටීම අරුමයක් නොවේ. ඒ මන්ද යත් ඉන්දියානු රූප රැජින තරගය යනු ප්‍රියංකා චොප්රා, අයිශ්වර්යා රායි වැනි ලෝක ප්‍රසිද්ධ රංගන ශිල්පිනියන්ගේ වෘත්තීය දිවියේ ආරම්භක ස්ථානයයි.   මෙය ඇත්තෙන්ම ජීවිතය වෙනස් කළ හැකි තරගයකි.  කෙසේනමුත්, මෙවර තරගකාරියන්ගේ ජයග්‍රහණ සමරනවා වෙනුවට ඔවුන් පෙනී සිටින ඡායාරූප සමූහයකට සමාජ මාධ්‍ය ජාල ඔස්සේ දැඩි විවේචන එල්ල වෙමින් පවතී. රූ රැජින තරගය සංවිධායකයන් තරගකාරියන්ගේ සමේ පැහැය ගැන වැඩි අවධානයක් යොමු කර ඇති බව විවේචකයන් පවසති.    තරගය සංවිධායනය කරන ආයතනයට අයත් 'ටයිම්ස් ඔෆ් ඉන්දියා (Times of India)' පුවත්පතේ මෙම ඡායාරූප සමූහය පළ කර තිබිණි. ඉතා ලස්සන කාන්තාවන් 30 දෙනෙකුගේ මුහුණු මෙහි දැක ගත හැකිය.    නමුත් ට්විටර් පරිශීලකයෙකු එම ඡායාරූපය සිය ගිණුමේ පළ කර \"මේ පින්තූරයේ ඇති වරද මොකක්ද?\" යැයි අසා සිටීමත් සමග එය  සමාජ ජාල අතර සංසරණය වෙමින් විශාල කතිකාවතක් ගොඩනැගිනි.   උරහිස් දක්වා වැටී තිබෙන මනාව සැකසූ දිලිසෙන කොණ්ඩා සහ අන්තර්ජාලය ඔස්සේ එකම ආකාරයට පෙනෙන සමේ පැහැය නිසා තරගකාරියන් සියලුදෙනා එක ලෙස පෙනෙන බව සමහරු පවසති. මෙම ඡායාරූප සමච්චලයට ලක් කරන සමහරු පවසන්නේ ඒවායේ සිටින්නේ එකම කාන්තාව බවය.   ඉන්දියානු කාන්තාවන් අතර සමේ පැහැය සම්බන්ධයෙන් පවතින විවිධත්වය නැති වී යමින් පවතින අතර, \"සුදු පැහැති\" සමක් ලබා ගැනීමට ඇති දැඩි උනන්දුව මෙයින් පෙනී යන බව විවේචකයෝපෙන්වා දෙති.    ඒ හැර ඡායාරූපවලට පෙනී සිටින කාන්තාවන්ගේ කිසිදු වරදක් නොමැති බව ද ඔවුහු පවසති.  අදාළ මාතෘකාව සමාජ මාධ්‍ය ජාලවල ජනප්‍රිය වන විට, මේ ගැන ප්‍රතිචාර ලබා ගැනීමට බීබීසී සේවය සංවිධායකයන් ඇමතීමට ගත් උත්සාහයන් ව්‍යර්ථ විය.    1990 වර්ෂයේ මැද භාගයේ සිට රූ රැජින තරග ඉන්දියාව තුළ විශාල ව්‍යාපාරයක් ලෙස ප්‍රචාරය වී තිබේ. ප්‍රියංකා චොප්රා, අයිශ්වර්යා රායි සහ සුශ්මිතා සෙන් වැනි ලෝක කිරුළු දිනූ රූ රැජිනියන් කීපදෙනෙකු ඉන්දියාවෙන් බිහි වී ඇත.  රූ රැජින තරග ජයග්‍රාහකයන් බොහෝ දෙනෙකු බොලිවුඩ් සිනමාව තුළ අති සාර්ථක ගමනක් ආරම්භ කර තිබේ.      මෙවැනි තරග සඳහා සහභාගී වීම සඳහා කාන්තාවන් පුහුණු කිරීමේ මධ්‍යස්ථාන රට පුරා පසුගිය වසර කීපය තුළ හතු පිපෙනවා මෙන් පිහිටුටවනු ලැබීය.  නමුත්, අවසානයේ දී බොහෝ මධ්‍යස්ථානවල සාර්ථකත්වය රඳා පවතින්නේ \"සුදු පැහැති\" සමක් ඇති කාන්තාවන් මෙම තරග සඳහා යොමු කිරීමෙන් පමණය.  මෙම තත්වය පුදුමයට කරුණක් නොවේ.  \"සුදු පැහැති\" සමකට උරුමකම් කීම ඉන්දියානු කාන්තාවන් අතර අතිශය ජනප්‍රිය අතර, එවැනි සමක් ඇති තැනැත්තියක් තද පැහැති කෙනෙකුට වඩා උසස් යැයි සමාජ මතයක් පවතී.  මෙම තත්ත්වය බොහෝදෙනෙකු අනුමත කරන අතර, සමේ වර්ණය \"සුදු වීම\" විවාහ වීම සඳහා සුදුසුකමක් ලෙස ද සලකයි.  1970 වසරේ දී හඳුන්වා දුන් 'ෆෙයා ඇන්ඩ් ලව්ලි (Fair & Lovely)' ඉන්දියාවේ ප්‍රථම \"සුදු වීමේ\" ක්‍රීම් වර්ගයයි. එතැන් පටන් මෙවැනි රූපලාවන්‍ය නිෂ්පාදනවලට ඉන්දියාව තුළ අති විශාල වෙළෙඳපොළක් නිර්මාණය වී තිබේ. අති ජනප්‍රිය බොලිවුඩ් රංගන ශිල්පීන් ද \"සුදු වීමේ\" නිෂ්පාදන ප්‍රවර්ධන දැන්වීම්වලට පෙනී සිටීම මෙයට එක් හේතුවකි.   මෙවැනි ක්‍රීම් සහ ජෙල් වර්ග භාවිතය \"සුදු පැහැති\" සමක් පමණක් නොව වැදගත් රැකියාවක්, ප්‍රේමය සොයාගැනීමට මෙන්ම විවාහ වීමට ද බලපාන සාධකයක් ලෙස එකී වෙළෙඳ දැන්වීමවල ප්‍රචාරය විය.   ඒ අනුව, \"සුදු පැහැති\" සමක් තිබෙන කාන්තාවන් රූප රැජින තරගවලින් ජයග්‍රහණය කිරීමේ වැඩි අවස්ථාවක් හිමි වේ.  කාන්තාවන්ට පමණක් නොව පුරුෂයන්ට ද \"සුදු පැහැති\" සමක් හිමි විය යුතු යැයි සමාජ මතයක් ගොඩනැගීමත් සමග 2005 වර්ෂයේ දී 'ෆෙයා ඇන්ඩ් හැන්ඩ්සම (Fair & Handsome) නැමැති ක්‍රීම් වර්ගය හඳුන්වා දීමට අදාළ සමාගම් ක්‍රියා කළහ.    බොලිවුඩ්හි සුපිරි රංගන ශිල්පියෙකු වන ශාරුක් ඛාන් යොදාගෙන එම ක්‍රීම් වර්ගය ප්‍රචාරය කිරීමත් සමග එය අතිශය ජනප්‍රිය විය.  තද පැහැති සමේ වර්ණය සහ එහි අලංකාර බව අගය කිරීමට පුද්ගලයන් පෙළඹවීම සඳහා පසුගිය වසර තුළ නොයෙකුත් ව්‍යාපෘති ආරම්භ විය.  නමුත් කාන්තාවන්ගේ ලිංගේන්ද්‍රිය අවට සම ඇතුළු මුළු ශරීරයම \"සුදු පැහැ\" කිරීමේ ක්‍රීම් සහ ජෙල් වර්ග විශාල ප්‍රමාණයක් වෙළෙඳපොළට නිකුත් වීම වැළැක්වීමට මේ කිසිවකින් නොහැකි වී තිබේ.   සම පැහැපත් කරන ක්‍රීම් සහ බ්ලීච් වර්ග නිෂ්පාදන සමාගම් ඉන්දියාව තුළ වසරකට ඩොලර් මිලියන ගණනක වෙළඳාම් කරන අතර, මෑතක දී සිදු කළ ඇස්තමේන්තුවකට අනුව 2023 වන විට එය ඉන්දීය රුපියල් බිලියන 50ක ව්‍යාපාරයක් බවට පත් වෙනු ඇත.  කෙසේ නමුත්, දෙතොල් රත් පැහැ ගැන්වීමට කාන්තාවන් තොල්සායම් ආලේප කරන්නේ නම් \"සම සුදු කිරීම\" සඳහා ක්‍රීම් සහ ජෙල් වර්ග භාවිත කිරීමේ වරදක් නොමැති බවත්, එය පෞද්ගලික තීරණයක් බවත් සමහරු පවසති.  නමුත්, \"සුදු පැහැති සමක්\" ඇති තැනැත්තන් \"උසස්\" ලෙස සැලකීම නිසා තද පැහැති අයට සමාජයෙන් පීඩා එල්ල වන අතර, ඔවුන්ගේ ආත්ම විශ්වාසයට හානි සිදු වී පෞද්ගලික දිවියේ මෙන්ම රැකියාව තුළ ද නොයෙකුත් ගැටලුවලට මුහුණ පෑමට සිදුවන බව \"වර්ණභේදයට\" එරෙහිව සටන් කරන පිරිස පවසති.   තද පැහැති සමක් ඇති මෝස්‌තර නිරූපණ ශිල්පිනියන් නිරූපණය සඳහා තෝරා නොගත් අවස්ථා ද  ඉන්දියාවෙන් වාර්තා වී තිබේ. බොලිවුඩ් සිනමාවේ ද තද පැහැති සමක් සහිත රංගන ශිල්පිනියන් සිටින්නේ අතලොස්සක් පමණි.  'සායි පල්ලවී' නැමැති බොලිවුඩ් රංගන ශිල්පිනිය සම සුදු කරන ක්‍රීම් වර්ගයක් ප්‍රවර්ධනය කිරීම සඳහා වූ වෙළෙඳ දැන්වීමකට පෙනී සිටීම ප්‍රතික්ෂේප කර ඇත. මෙම වසර මුල දී  නිෂ්පාදනය කිරීමට නියමිතව තිබූ එම දැන්වීම සඳහා ඉන්දියානු රුපියල් මිලියන 20ක ගාස්තුවක් ඇයට ලබා දීමට අදාළ සමාගම යෝජනාවක් ඉදිරිපත් කර තිබිණි.  \"ඒ වගේ වෙළෙඳ දැන්වීමකට පෙනී ඉඳලා ලැබෙන මුදලින් මම මොනවා කරන්නද? මට ලොකු අවශ්‍යතා නැහැ...\" \"අපි විශ්වාස කරන සම්මතයන් වැරදියි. මේ තමයි ඉන්දියානුවන්ගේ පාට. විදේශිකයන් ළඟට ගිහින් අපිට අහන්න බැහැ ඇයි ඒ අය සුදු පාට කියලා.\"    \"ඒ තියෙන්නේ ඒ අයගේ සමේ පාට, මේක අපේ සමේ පාට,\" ඇය පැවසීය.  "}, {"headline": "දිල්හාර ලොකුහෙට්ටිගේ: අයිසීසීය ශ්‍රී ලංකා ක්‍රිකට් ක්‍රීඩකයෙකුට එරෙහිව තරඟ පාවාදීමේ චෝදනා ගොනු කරයි", "date": "2019 අප්‍රේල් 4", "news": "ශ්‍රී ලංකා ජාතික ක්‍රිකට් කණ්ඩායමේ හිටපු ක්‍රීඩක දිල්හාර ලොකුහෙට්ටිගේට එරෙහිව චෝදනා ගොනුකිරීමට ජාත්‍යන්තර ක්‍රිකට් කවුන්සිලය තීරණය කර තිබේ. ඒ ජාත්‍යන්තර ක්‍රිකට් කවුන්සිලයේ දුෂණ විරෝධී සංග්‍රහයේ කරුණු තුනක් කඩකිරීම සම්බන්ධයෙනි.  එසේම එක්සත් අරාබි එමීර් රාජ්‍ය ක්‍රිකට් පාලක මණ්ඩලය එල්ල කළ චෝදනා සම්බන්ධයෙන් ද මීට පෙර ලොකුහෙට්ටිගේට එරෙහිව ක්‍රියාමාර්ග ගෙන තිබේ. අයිසීසී දූෂණ විරෝධී සංග්‍රහයේ පහත සඳහන් වැරදි සම්බන්ධයෙන් ලොකුහෙට්ටිගේට එරෙහිව චෝදනා ගොනුකර තිබේ.  2.1.1 - තරඟ පාවාදීම, ඒ සඳහා කටයුතු කිරීම හෝ ඒ සඳහා අනිසි ලෙස බලපෑම් කිරීම, එවැනි කටයුත්තක නිරත කණ්ඩායමක් සමග එකඟතා තිබීම ආදිය හරහා ජාත්‍යන්තර තරඟයක ප්‍රථිපලය හෝ එම තරඟයට බලපෑම් කෙරෙන ආකාරයට කටයුතු කිරීම. 2.1.4 - මේ හා සම්බන්ධ වන යම් අයෙක්ට ඝෘජුව හෝ වෙනත් ආකාරයකට බලපෑම් කිරීම හෝ අයිසීසී දූෂණ විරෝධී සංග්‍රහයේ 2.1.1 යන කරුණ උල්ලංඝනය කිරීමට උදව් කිරීම. 2.4.4 - අයිසීසී දූෂණ විරෝධී සංග්‍රහයේ සඳහන් කරුණු අනුව තරඟ පාවාදීම සඳහා කෙරුණු ඉල්ලීම් පිළිබඳව තොරතුරු අයිසීසී දුෂණ විරෝධී ඒකකයට ලබා නොදීම. එක්සත් අරාබි එමීර් රාජ්‍ය ක්‍රිකට් පාලක මණ්ඩලය ද පසුගිය නොවැම්බර් මාසයේදී ලොකුහෙට්ටිගේට එරෙහිව මේ හා සමාන චෝදනා ගොනු කළේ T10 තරඟාවලියකදී සිදුකළා යැයි පැවසෙන තරඟ පාවාදීමක් සම්බන්ධයෙනි. ඉන්පසු අයිසීසී ය විසින් ඔහුට එරෙහිව තාවකාලික තහනමක් පනවන ලදි. මේ සමගම පෙර පනවන ලද තාවකාලික තහනම සම්පුර්ණ තරඟ තහනමක් ලෙස බල ගැන්වෙන අතර එසේම අයිසීසී දුෂණ විරෝධී සංග්‍රහය අනුව ලොකුහෙට්ටිගේට එරෙහිව වහාම ක්‍රියාත්මක වන පරිදි තාවකාලික තරඟ තහනමක් බල පැවැත්වේ.  එම තාවකාලික තහනම චෝදනා ගැන පරීක්ෂා කර තීරණයක් ගන්නා තුරු බල පැවැත්වෙන බව අයිසීසී ය නිවේදනය කරයි. එසේම මෙම චෝදනා සඳහා කරුණු දැක්වීම සඳහා අප්‍රේල් 3 වනදා සිට දින 14 ක කාලයක් දිල්හාර ලොකුහෙට්ටිගේට ලැබෙන බවද අයිසීසී නිවේදනයේ සඳහන් වේ. පසුගිය කාලය තුළ හිටපු ශ්‍රී ලංකා ක්‍රිකට් ක්‍රීඩකයින් කිහිප දෙනෙකුට ජාත්‍යන්තර ක්‍රිකට් කවුන්සිලය මගින් දූෂණ චෝදනා එල්ල විය. හිටපු වේග පන්දු යවන්නෙකු සහ වේග පන්දු පුහුණුකරුවෙකු වූ නුවන් සොයිසාට එරෙහිව අයිසීසී ය විසින් පසුගිය ඔක්තෝබර් මාසයේ දී තරඟ පාවාදීමේ චෝදනා එල්ල කරන ලදි.  ඉන් අනතුරුව ශ්‍රී ලංකා ක්‍රිකට් ආයතනය මගින් ඔහුට වැඩ තහනමකට පණවනු ලැබිණ.  මේ අතර පසුගිය පෙබරවාරි මාසයේදී අයිසීසී දූෂණ විරෝධී සංග්‍රහයේ කාරණා දෙකක් උල්ලංඝණය කිරීමේ චෝදනාවට වරද පිළිගත් හිටපු ශ්‍රී ලංකා ක්‍රිකට් නායක සනත් ජයසූරියට වසර දෙකක ක්‍රිකට් තහනමක් පැනවිණ.  2017 වසරේ ශ්‍රී ලංකා ක්‍රිකට් තේරීම් කමිටුවේ සභාපතිවරයා ලෙස කටයුතු කළ අවස්ථාවට අදාළව එල්ල වූ චෝදනාවක් සම්බන්ධයෙන් සිදුකරන පරීක්ෂණයකට සහය නොදීම ගැන ජාත්‍යන්තර ක්‍රිකට් කවුන්සිලයේ දූෂණ මර්ධන ඒකකය පසුගිය ඔක්තෝබර් මාසයේදී සනත් ජයසූරියට එරෙහිව චෝදනා ගොනු කළේය.  අදාළ චෝදනාවලට සනත් ජයසූරිය වරද පිළිගැනීමෙන් අනතුරුව ඔහුට වසර දෙකක ක්‍රිකට් තහනමක් පැනවීමට අයිසීසී ය තීරණය කළේය.  "}, {"headline": "ශ්‍රී ලංකා එක්දින ක්‍රිකට් කණ්ඩායමේ නායකත්වයට දිමුත් කරුණාරත්න", "date": "2019 අප්‍රේල් 17", "news": "දිමුත් කරුණාරත්න ශ්‍රී ලංකා එක්දින ක්‍රිකට් කණ්ඩායමේ නායකත්වයට පත් කළ බව ශ්‍රී ලංකා ක්‍රිකට් ආයතනය පවසයි.  එම ආයතනය නිකුත් කළ  නිවේදනයට අනුව එළඹෙන ලෝක කුසලාන ක්‍රිකට් තරගාවලියේදී  ඔහු විසින් ශ්‍රී ලංකා කණ්ඩායම මෙහෙයවනු ඇත.  පසුගිය දෙසැම්බර් මාසයේදී ශ්‍රී ලංකා එක්දින කණ්ඩායමේ නායකයා ලෙස වේග පන්දු යවන ලසිත් මාලිංග පත් කරනු ලැබිණි.  මාලිංග නායකත්වයෙන් ඉවත් කළහොත් ඔහු ශ්‍රී ලංකා කණ්ඩායමෙන් ඉවත් වීමට පවා ඉඩ තිබෙන බවට හිටපු වේග පන්දු පුහුණුකරුවෙක් වූ අනුෂ සමරනායක බීබීසී සිංහල සේවයට පසුගියදා පැවසීය. ශ්‍රී ලංකා එක්දින කණ්ඩායමේ නායකත්වයේ වෙනසක් සිදුවිය හැකි බවට පසුගිය දින කිහිපය පුරා මාධ්‍ය වාර්තා පළවිය. විශේෂයෙන්ම පසුගියදා නිමවූ දකුණු අප්‍රිකානු සංචාරයේදී ශ්‍රී ලංකා කණ්ඩායම එක්දින තරඟ 5 ම පරාජයට පත්වීමෙන් පසු මාධ්‍ය මේ සම්බන්ධයෙන් නිතර කතා කරනු පෙනිණි. ඒ සම්බන්ධයෙන් විමසු විට ක්‍රිකට් තේරීම් කමිටු සභාපති අසන්ත ද මෙල් පැවසුවේ එක්දින කණ්ඩායමේ නායකත්වය වෙනස් කිරීමේ තීරණයක් තම කමිටුව තවම ගෙන නොමැති බවය. CRICKET : දිමුත් කරුණාරත්න සහ ලෝක කුසලාන නායකත්වය. \n\nකියවන්න - https://www.bbc.com/sinhala/sport-47772512 Facebook හි BBC News සිංහල කළ  වෙනි පළකිරීමේ අවසානය දිමුත් කරුණාරත්නගේ පත් කිරීම ක්‍රීඩා අමාත්‍ය හරින් ප්‍රනාන්දු විසින් අනුමත කරනු ලැබ ඇත.  ශ්‍රී ලංකා ටෙස්ට් ක්‍රිකට් කණ්ඩායමේ නායකයා වන්නේ ද ඔහුය. 2019 ක්‍රිකට් ලෝක කුසලාන තරගාවලිය මැයි මස 30 වෙනිදා එංගලන්තයේදී ආරම්භ වීමට නියමිතය.  ඊට සුදුසුකම් ලබා ඇති රටවල් අප්‍රේල් 23 වෙනිදාට පෙර තම කණ්ඩායම් නම් කළ යුතුය. මේ වන විට බංගලාදේශය, ඉන්දියාව, ඔස්ට්‍රේලියාව සහ නවසීලන්තය තම ලෝක කුසලාන කණ්ඩායම් නම් කර අවසන්ය. කියවන්න:  "}, {"headline": "ක්‍රිකට් ලෝක කුසලානය: ඉන්දීය කණ්ඩායමත් නම් කෙරේ! ශ්‍රී ලංකාව තවමත් \"තීරණයක් නැහැ\"", "date": "2019 අප්‍රේල් 15", "news": "ශ්‍රී ලංකා එක් දින ක්‍රිකට් කණ්ඩායමේ නායකත්වය වෙනස් කිරීමට තේරීම් කමිටුව තවම තීරණයක් ගෙන නොමැති බව ක්‍රිකට් තේරීම් කමිටු සභාපති අසන්ත ද මෙල් පවසයි. බීබීසී සිංහල සේවයට ඔහු මේ බව පැවසුවේ ලෝක කුසලාන තරඟාවලියට සහභාගිවන ශ්‍රී ලංකා කණ්ඩායමේ නායකත්වයේ වෙනසක් වන්නේ යැයි පළ වී ඇති මාධ්‍ය වාර්තා ගැන විමසු විටය. වේග පන්දු යවන ලසිත් මාලිංග දැනට ශ්‍රී ලංකා එක්දින කණ්ඩායමේ නායකත්වය දරන අතර ඔහු ඉවත් කර ඒ වෙනුවට හිටපු නායක ඇන්ජලෝ මැතිව්ස් හෝ ටෙස්ට් කණ්ඩායමේ නායක දිමුත් කරුණාරත්න පත් කෙරෙතැයි ක්‍රිකට් ක්ෂේත්‍රයේ කතාබහක් ඇතිවී තිබේ. \"අපි මේ ගැන තවම තීරණයක් ගෙන නැහැ...\" ක්‍රිකට් තේරීම් කමිටු සභාපතිවරයා මේ ගැන විමසු විට පැවසීය. ලෝක කුසලාන තරඟාවලියට සහභාගී වන ක්‍රීඩකයින් 15 දෙනෙකුගෙන් සමන්විත ශ්‍රී ලංකා කණ්ඩායම අප්‍රේල් මස 23 වැනිදාට පෙර නම් කළ යුතුය. මේ අතර ශ්‍රී ලංකා එක්දින ක්‍රිකට් කණ්ඩායමේ නායකත්වය වෙනස් කිරීමට මෙය සුදුසු කාලය නොවන බව ශ්‍රී ලංකා කණ්ඩායමේ හිටපු වේග පන්දු පුහුණුකරුවකු වන අනූෂ සමරනායක මීට පෙර බීබීසී සිංහල සේවය සමග පවසා තිබුණි. ඔහු පැවසුවේ පළපුරුදු ක්‍රීඩකයින් ලබාදී කණ්ඩායම ශක්තිමත් කිරීම මිස නායකත්වය වෙනස් කිරීම මේ අවස්ථාවේ නුසුදුසු බවය. \"මේ අවස්ථාවේ ලසිත් මාලිංග නායකත්වයෙන් ඉවත් කළ හොත් ඔහු ක්‍රිකට් වලින් සමු ගැනීමට පවා ඉඩ තිබෙනවා,\" සමරනායක කීවේය. එක් දින කණ්ඩායමේ හිටපු නායක මැතිව්ස් නැවත නායකත්වය බාරගැනීම ප්‍රතික්ෂේප කර ඇති බව මේ අතර අයිලන්ඩ් පුවත්පත වාර්තා කර තිබිණි. එහි පළ වූ වාර්තාවට අනුව මැතිව්ස් නායකත්වයෙන් ඉවත්කර ඒ වෙනුවට පත්කළ දිනේෂ් චන්දිමාල් පවසා ඇත්තේ මාලිංග කණ්ඩායමේ නොමැති නම් පමණක් තමා කණ්ඩායමේ නායකත්වය බාරගැනීමට සුදානම් බවය.   වර්තමාන ක්‍රිකට් තේරීම් කමිටුව පසුගිය දෙසැම්බර් මාසයේදී චන්දිමාල් නායකත්වයෙන් ඉවත්කර ලසිත් මාලිංග එම තනතුරට පත් කළේය.      ටෙස්ට් නායක දිමුත් කරුණාරත්න මීට පෙර බීබීසී සිංහල සේවයට පවසා සිටියේ තමා ද එක්දින කණ්ඩායමේ නායකත්වය පැවරුවහොත් එම වගකීම බාරගැනීමට සුදානම් බවය. ඔහු අවසානවරට ශ්‍රී ලංකා එක්දින කණ්ඩායම නියෝජනය කළේ 2015 පැවති ලෝක කුසලාන තරඟාවලියේදීය. CRICKET : දිමුත් කරුණාරත්න සහ ලෝක කුසලාන නායකත්වය. \n\nකියවන්න - https://www.bbc.com/sinhala/sport-47772512 Facebook හි BBC News සිංහල කළ  වෙනි පළකිරීමේ අවසානය මේ අතර ලෝක කුසලාන තරඟාවලිය සඳහා ශ්‍රී ලංකා කණ්ඩායම නම් කිරීමේ අරමුණින් ශ්‍රී ලංකා ක්‍රිකට් ආයතනය සංවිධානය කළ අන්තර් පළාත් සීමිත ඕවර් තරඟාවලිය පසු ගිය බ්‍රහස්පතින්දා (අප්‍රේල් 11) නිමා වූයේ ගාල්ල සහ කොළඹ කණ්ඩායම්වලට සම ශූරතාව ලබාදෙමිනි.   ෂෙහාන් ජයසූරිය, ඇන්ජලෝ මැතිව්ස් සහ ළහිරු තිරිමාන්න ශතක ලබාගත්තද වෙනත් කිසිදු පිතිකරුවෙක් හොඳින් දස්කම් දැක්වීමට මෙම තරඟාවලියේදී අසමත් වූ බව තරඟාවලියේ දත්ත විශ්ලේෂණය කළ විට පෙනී යයි.  එසේම මාලිංග සහ  ධනංජය ද සිල්වා හැර කිසිවෙක් පන්දු යැවීමෙන් විශේෂ දක්ෂතා දැක්වීමට ද අපොහොසත් වුහ.   ලෝක කුසලාන තරඟාවලිය මැයි මස 30 වැනිදා එංගලන්තයේ දී ඇරඹේ.  මේ වනවිට ඉන්දියාව, ඔස්ට්‍රේලියාව සහ නවසීලන්තය තම ලෝක කුසලාන කණ්ඩායම් නම් කර ඇත. විරාත් කෝලි (නායක), රෝහිත් ශාර්මා, ශිකර් ධවන්, කේ එල් රාහුල්, එම් එස් ධෝනි, කෙඩාර් ජාඩාව්‍, දිනේෂ් කාර්තික්, යුවේන්ද්‍ර චහාල්, කුල්ඩිප් යදාව්, බුව්නේශ්වර් කුමාර්, ජස්ප්‍රීට් බුම්රා, හාර්ඩික්  පාණ්ඩ්යා, විජේ ශංකර්, රවීන්ද්‍ර ජඩේජා සහ මොහමඩ් ශාමි අරොන් ෆින්ච් (නායක), ඩේවිඩ් වෝනර්, ස්ටීව් ස්මිත්, උස්මාන් ක්වාජා, ෂෝන් මාර්ෂ්, ග්ලෙන් මැක්ස්වෙල්, මාර්කස් ස්ටොයිනිස්, ඇලෙක්ස් කෙරි, පැට් කමින්ස්, මිචෙල් ස්ටාර්ක්, ජයි රිචඩ්සන්, නේතන් කෝල්ට-නයිල්, ජේසන් බෙරන්ඩොෆ්, ඇඩම් සැම්පා, සහ නේතන් ලයන් කේන් විලියම්සන් (නායක), මා(ර්)ටින් ගප්ටිල්, හෙන්රි නිකල්ස්, රොස් ටේලර්, ටොම් ලතම්, කොලින් මන්රෝ, ටොම් බ්ලන්ඩල්, ජීමී නීශම්, කොලින් ඩි ග්‍රන්ඩෝ, මිචෙල් සැන්ටර්, ඉශ් සෝදී, ටීම් සවූති, මැට් හෙන්රි, ලොකී ෆර්ගියුසන් සහ ට්‍රෙන්ට් බෝල්ට්  "}, {"headline": "ශ්‍රී ලංකා ක්‍රිකට්: \"මාලිංග ක්‍රිකට්වලින් ඉවත් වෙනවා නම් අපට කරන්න දෙයක් නෑ\"", "date": "2019 අප්‍රේල් 18", "news": "\"අපි හිතන්නේ නැහැ ඔහු ඉවත් වෙයි කියලා. ඔහු ලෝකයේම පිළිගත් ක්‍රීඩකයෙක්. අපි හිතන්නේ ඔහු රට වෙනුවෙන් ක්‍රීඩා කරයි කියලා. මාලිංග ඉවත් වෙනවා නම් අපට කරන්න දෙයක් නෑ\"   ශ්‍රී ලංකා ක්‍රිකට් ආයතනයේ සභාපති ශම්මි සිල්වා මේ බව පැවසුවේ ලෝක කුසලාන තරඟාවලියට සහභාගී වන ශ්‍රී ලංකා කණ්ඩායම නම් කිරීමෙන් පසුව බ්‍රහස්පතින්දා (අප්‍රේල් 18) පැවති මාධ්‍ය සාකච්ඡාවේදීය. ඔහු මේ බව පැවසුවේ මාලිංග නායකත්වයෙන් ඉවත් කළහොත් ඔහු ක්‍රිකට් පිටියෙන් සමුගැනීමට ඉඩ තිබෙන බවට පළවූ වාර්තා ගැන විමසූ විටය. මාලිංගගේ නායකත්වය ගැන අදහස් දැක්වූ තේරීම් කමිටු සභාපති අසන්ත ද මෙල් පැවසුවේ තමා මාලිංගගේ නායකත්වයේ වැරැද්දක් නොදකින නමුත් ඔහුට කණ්ඩායම එකට තබා ගැනීමට අපහසු වූ බවය. \"මමයි මාලිංගයි ඊයේ පැය භාගයක් විතර කතා කළා. එය තේරුම් ගන්නවා අපි එයාට අවස්ථාව දුන්නා කියලා. එයා නායකත්වය දීපු තරඟ 12 ම පරාදයි. එයා කිව්වේ එයාගේ තීරණය ටීම් එක ප්‍රසිද්ධ කළාට පස්සේ දන්වන්නම් කියලා\" මෙම තරඟාවලියේදී කඩුලු රකින්නා ලෙස කුසල් ජනිත් පෙරේරා කටයුතු කරන අතර දිනේෂ් චන්දිමාල් ඉවත් කිරීමට සිදුවුයේ කණ්ඩායමේ සමබරතාව රැකගැනීමට බව ද ඔහු සඳහන් කළේය. අද (අප්‍රේල් 18)  ප්‍රකාශයට පත් කෙරුණු 2019 ලෝක කුසලාන ක්‍රිකට් තරඟාවලියට සහභාගී වන ශ්‍රී ලංකා කණ්ඩායමේ නායකත්වය පිරිනැමුණේ දිමුත් කරුණාරත්න හට ය. මෙම කණ්ඩායමට ක්‍රීඩා අමාත්‍ය හරින් ප්‍රනාන්දු සිය අනුමැතිය ලබාදුන් බව ශ්‍රී  ලංකා ක්‍රිකට් ආයතනය සඳහන් කළේය. 1.දිමුත් කරුණාරත්න (නායක) 2.අවිෂ්ක ප්‍රනාන්දු 3.ලහිරු තිරිමාන්න 4.කුසල් ජනිත් පෙරේරා 5.කුසල් මෙන්ඩිස් 6.ඇන්ජලෝ මැතිව්ස් 7.ධනන්ජය ද සිල්වා 8.ජෙෆ්රි වැන්ඩසේ 9.තිසර පෙරේරා 10.ඉසුරු උදාන 11.සුරංග ලක්මාල් 12.නුවන් ප්‍රදීප් 13.ලසිත් මාලිංග 14.ජීවන් මෙන්ඩිස් 15.මිලින්ද සිරිවර්ධන මීට අමතරව, තවත් ක්‍රීඩකයින් 4 දෙනෙකු අතිරේකව නම් කර තිබේ. 1.ඕෂධ ප්‍රනාන්දු 2.ඇන්ජලෝ පෙරේරා 3.කසුන් රාජිත 4.වනිඳු හසරංග මේ අතර ඇතැම් ක්‍රිකට් ලෝලීන් ශ්‍රී ලංකා කණ්ඩායම ගැන සමාජ මාධ්‍ය ඔස්සේ විවිධ අදහස් පළ කර තිබිණි. හසාරා මාපා පවසා තිබුණේ \"අපි තවමත් ඔබලාට සුබ පතනවා\" යනුවෙනි. කෙසේවෙතත්, පළපුරුදු ක්‍රීඩකයින් වන හිටපු නායක දිනේෂ් චන්දිමාල්, කඩුලු රකින්නා වූ නිරෝෂන් දික්වැල්ල, ආරම්භක පිතිකරුවන් වූ උපුල් තරංග සහ ධනුෂ්ක ගුණතිලක සහ අකිල ධනංජයට මෙවර කණ්ඩායමේ ස්ථාන හිමිවී නැත. කණ්ඩායම් 10 ක් සහභාගී වන 2019 ලෝක කුසලාන ක්‍රිකට් තරගාවලිය මැයි 30 වැනිදා ඇරඹේ. "}, {"headline": "ශ්‍රී ලංකා ක්‍රිකට්: නුවන් සොයිසාට සහ අවිෂ්ක ගුණවර්ධනට 'තරග පාවා දීමේ' චෝදනා", "date": "2019 මැයි 10", "news": "අයිසීසී ජාත්‍යන්තර ක්‍රිකට් කවුන්සිලය විසින් හිටපු ශ්‍රී ලාංකික ක්‍රිකට් ක්‍රීඩකයින් වන නුවන් සොයිසාට සහ අවිෂ්ක ගුණවර්ධනට එරෙහිව තරග පාවා දීමේ චෝදනා ගොනු කර තිබේ. මෙම චෝදනා ගොනු කර තිබෙන්නේ 2017 වසරේ දෙසැම්බර් මාසයේදී එක්සත් අරාබි එමීර් රාජ්‍යයේ පැවති පන්දු වාර 10 ක්‍රිකට් තරගාවලියකට අදාළවය.  එය ශ්‍රී ලංකාවේ ක්‍රිකට් සම්බන්ධ දූෂණ හා වංචා පිළිබඳව සිදු කරන පුළුල් විමර්ශනයේ කොටසකි. ශ්‍රී ලංකා කණ්ඩායමේ හිටපු නායක සනත් ජයසූරියට පෙබරවාරි මාසයේදී වසර දෙකක තහනමක් පනවනු ලැබිණ. ශ්‍රී ලංකාව වෙනුවෙන් ටෙස්ට් තරග 30කට සහ එක්දින තරග 95කට ක්‍රීඩා කර තිබෙන 40 හැවිරිදි නුවන් සොයිසා (1997 - 2007) ජාත්‍යන්තර ක්‍රිකට් කවුන්සිලයේ දූෂණ විරෝධී නීති තුනක් කඩ කිරීමේ චෝදනා යටතේ නොවැම්බර් මාසයේදී තහනමකට ලක් විය. ඒ අනුව, මේ වන විට ඔහු නීති හතරක් කඩ කළ බවට චෝදනා ලැබ සිටී. ඒ, \"තරගයක ජය පරාජය සහ තරගය පවත්වාගෙන යාම සඳහා අයුතු බලපෑම් කිරීමට එකඟවීම\" සහ \"ඊට අදාළ විමර්ශනවලට සහය නොදීම\" යන කරුණු යටතේය. මීට පෙර ඔහුට එරෙහිව පසුගිය ඔක්තෝබර් මාසයේදී ජාත්‍යන්තර ක්‍රිකට් තරග පාවා දීමට උත්සහ දැරීම හා සම්බන්ධ, ඒ සඳහා ක්‍රීඩකයෙකු පොළඹවා ගැනීමට උත්සහ දැරීම හා සම්බන්ධ සහ දූෂණවලට සම්බන්ධ වීම සඳහා සිදු වූ කිසියම් පෙළඹවීමක් අනාවරණය නොකිරීම හා අදාල වගන්ති යටතේ චෝදනා එල්ල විය. එහිදී ජාත්‍යන්තර ක්‍රිකට් කවුන්සිලයේ දූෂණ විරෝධී පනතේ 2.1.1, 2.1.4 සහ 2.4.4 යටතේ ඔහුට චෝදනා ගොනු කර තිබිණි. 1999 සිට 2006 දක්වා ටෙස්ට් තරග 6ක් සහ එක්දින තරග 61ක් ක්‍රීඩා කර ඇති 41 හැවිරිදි අවිෂ්ක ගුණවර්ධන මේ වසර මුලදී ශ්‍රී ලංකා ක්‍රිකට් කණ්ඩායමේ අන්තර්වාර පිතිකරණ පුහුණුකරු ලෙස පත් කෙරිණි. තරගයක් පාවා දීම සඳහා \"ඍජුව හෝ වක්‍රව ඉල්ලීම් කිරීම, අනුබල දීම, උපදෙස් දීම, ඒත්තුගැන්වීම, දිරිමත් කිරීම හෝ හිතාමතා පහසුකම් සැපයීම,\" ඔහුට එල්ල වී ඇති චෝදනා දෙකය.   ඔවුන් දෙදෙනා ම ක්‍රිකට් ක්‍රීඩාවට අදාළ තනතුරුවලින් තාවකාලිකව ඉවත් කෙරෙන අතර එම චෝදනාවලට ප්‍රතිචාර දැක්වීම සඳහා දින 14ක කාලයක් ලබා දී තිබේ.  "}, {"headline": "ක්‍රිකට් දූෂණ: \"ඇමතිට අල්ලස් දීමට තැත් කළ\" නිලධාරියෙකුට අයිසීසීය චෝදනා ගොනු කරයි", "date": "2019 මැයි 11", "news": "අයිසීසී ජාත්‍යන්තර ක්‍රිකට් කවුන්සිලය විසින් ශ්‍රී ලංකා ක්‍රිකට් ආයතනයේ නිලධාරියෙකුට දූෂණ විරෝධී නීති යටතේ චෝදනා ගොනු කරනු ලැබ තිබේ. ජාත්‍යන්තර ක්‍රිකට් කවුන්සිලය නිවේදනය කළේ, \"ශ්‍රී ලංකා ක්‍රිකට් ආයතනයේ දක්ෂතා විශ්ලේෂකයෙකු ලෙස ක්‍රියා කළ සනත් ජයසුන්දරට දූෂණ විරෝධී නීති සංග්‍රහයේ වගන්ති දෙකක් උල්ලංඝණය කිරීමට අදාළව චෝදනා ගොනු කළ,\" බවය. ඒ අනුව, සනත් ජයසුන්දරගේ සේවය වහා ක්‍රියාත්මක වන පරිදි අත්හිටවූ බව ද එම නිවේදනයේ දැක්වේ. මෙම චෝදනාවලට ප්‍රතිචාර දැක්වීම සඳහා සනත් ජයසුන්දරට දින 14ක කාලයක් ලබා දී තිබේ. ශ්‍රී ලංකා ක්‍රිකට් කණ්ඩායමට ක්‍රීඩකයන් ඇතුළත් කිරීම සඳහා තමන්ට අල්ලස් දීමට තැත් කළ පුද්ගලයින් පිළිබඳව ජාත්‍යන්තර ක්‍රිකට් කවුන්සිලයට පැමිණිලි කළ බව ක්‍රීඩා අමාත්‍ය හරින් ප්‍රනාන්දු පසුගිය ජනවාරි මාසයේදී බීබීසි සිංහල සේවය සමග ෆේස්බුක් සජීව සංවාදයකට එක්වෙමින් පැවසීය. \"මටත් අල්ලස් දෙන්න කතා කරලා තියෙනවා ක්‍රීඩකයෝ කණ්ඩායම්වලට ඇතුළත් කරන්න කියලා, මම මේක මේ වෙනකොටත් ජාත්‍යන්තර ක්‍රිකට් කවුන්සිලයට කියලා තියෙනවා,\" අමාත්‍යවරයා එහිදී කියා සිටියේය. ශ්‍රී ලංකාවේ ක්‍රීඩා අමාත්‍යවරයාට ම අල්ලස් දීමට පුද්ගලයන් උත්සහ කිරීම, ශ්‍රී ලංකාවේ ක්‍රිකට් ක්‍රීඩාව පත්ව ඇති දූෂිත තත්ත්වයේ බරපතළකම පෙන්නුම් කරන බව අමාත්‍යවරයා එහිදී සඳහන් කළේය. \"මේක මම ජාත්‍යන්තර ක්‍රිකට් කවුන්සිලයේ දූෂණ මර්දන ඒකකයේ ප්‍රධානියාට ලබා දුන්නා, එතුමා ඔළුවේ අත තියා ගත්තා.\" ජාත්‍යන්තර ක්‍රිකට් කවුන්සිලයේ දූෂණ විරෝධී නීති දෙකක් උල්ලංඝණය කිරීමේ චෝදනාවට වරද පිළිගත් ශ්‍රී ලංකා හිටපු ක්‍රිකට් නායක සනත් ජයසූරියට පසුගිය පෙබරවාරි මාසයේදී වසර දෙකක ක්‍රිකට් තහනමක් පැනවිණි. ඒ, 2017 වසරේ ශ්‍රී ලංකා ක්‍රිකට් තේරීම් කමිටුවේ සභාපතිවරයා ලෙස කටයුතු කළ සමයේදී එල්ල වූ චෝදනාවක් සම්බන්ධයෙන් සිදුකරන පරීක්ෂණයකට සහය නොදීම සම්බන්ධයෙනි. ජාත්‍යන්තර ක්‍රිකට් කවුන්සිලය පැවසුවේ, අදාළ චෝදනාවලට සනත් ජයසූරිය වරද පිළිගැනීමෙන් අනතුරුව ඔහුට එම තහනම පැණවීමට තීරණය කළ බවය. ජාත්‍යන්තර ක්‍රිකට් කවුන්සිලය විසින් හිටපු ශ්‍රී ලාංකික ක්‍රිකට් ක්‍රීඩකයින් වන නුවන් සොයිසාට සහ අවිෂ්ක ගුණවර්ධනට එරෙහිව මේ සතියේ තරග පාවා දීමේ චෝදනා ගොනු කරනු ලැබිණි. මෙම චෝදනා ගොනු කර තිබෙන්නේ, 2017 වසරේ දෙසැම්බර් මාසයේදී එක්සත් අරාබි එමීර් රාජ්‍යයේ පැවති පන්දු වාර 10 ක්‍රිකට් තරගාවලියකට අදාළවය. ශ්‍රී ලංකා ජාතික ක්‍රිකට් කණ්ඩායමේ හිටපු ක්‍රීඩක දිල්හාර ලොකුහෙට්ටිගේට එරෙහිව ද ජාත්‍යන්තර ක්‍රිකට් කවුන්සිලය චෝදනා ගොනු කර තිබේ. ඒ, ජාත්‍යන්තර ක්‍රිකට් කවුන්සිලයේ දූෂණ විරෝධී සංග්‍රහයේ කරුණු තුනක් කඩකිරීම සම්බන්ධයෙනි. එසේ ම එක්සත් අරාබි එමීර් රාජ්‍ය ක්‍රිකට් පාලක මණ්ඩලය එල්ල කළ චෝදනා සම්බන්ධයෙන් ද මීට පෙර ලොකුහෙට්ටිගේට එරෙහිව ක්‍රියාමාර්ග ගෙන තිබේ. "}, {"headline": "පළමු ජාත්‍යන්තර ක්‍රිකට් තරග තීරකවරිය නම් කෙරෙද්දී විනිසුරුවරියන් ගණනත් ඉහළට", "date": "2019 මැයි 15", "news": "ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එසේ පත් කර ඇත්තේ, ඉන්දීය ජාතික තරග තීරකවරියක වන ජීඑස් ලක්ෂ්මීය. 51 හැවිරිදි ලක්ෂ්මී ඉන්දීය කාන්තා ක්‍රිකට් තරග තීරකවරියක ලෙස කටයුතු කළාය. නව පත්වීම අනුව ඇයට වහා ම ක්‍රියාත්මක වන පරිදි ජාත්‍යන්තර ක්‍රිකට් තරග තීරකවරියක ලෙස සේවය කළ හැකිය. \"මේ හරහා නව මං විවෘත වන නිසා මේ පත් කිරීම මට ලොකු ගෞරවයක්,\" ලක්ෂ්මී පැවසීය. මේ අතර, ඔස්ට්‍රේලියාවේ එලොයිස් ෂෙරිඩන් අයිසීසී විනිසුරු මඩුල්ලට ඇතුළත් කර ඇති අතර ඒ සමග කාන්තා ජාත්‍යන්තර විනිසුරුවන් සංඛ්‍යාව 8 දෙනෙක් බවට පත්ව තිබේ. ඔස්ට්‍රේලියානු ජාතික විනිසුරුවරියක වන ක්ලෙයාර් පෝලෝසැක් පිරිමි එක්දින ක්‍රිකට් තරගයකට එක් වූ පළමු කාන්තා විනිසුරු බවට පසුගිය දා පත් වුවාය. \"අපි අපේ විනිසුරු මණ්ඩල සඳහා ලක්ෂ්මී සහ එලොයිස් සාදරයෙන් පිළිගන්නවා. කාන්තා නිලධාරීන් දිරිමත් කිරීම සඳහා අප කරන කැපවීමේ වැදගත් පියවරක් මේක,\" ජාත්‍යන්තර ක්‍රිකට් කවුන්සිලයේ විනිසුරුවරුන් සහ තරග තීරකවරුන් භාර ජ්‍යෙෂ්ඨ කළමනාකරු ඒඩ්‍රියන් ග්‍රිෆිත් පැවසීය. \"අපේ නිලධාරීන් අතර ස්ත්‍රී පුරුෂ සමානතාවක් ඇති කරන්න අපි උත්සහ කරනවා. ඒත් මේ සියලු පත් කිරීම් කළේ සම්පූර්ණයෙන් ඔවුන්ගේ සුදුසුකම් මත පමණයි.\" \"ඔවුන් දක්වන ඉහළ දක්ෂතා හේතුවෙන් අපේ විනිසුරු මණ්ඩලවලට තවත් කාන්තාවන් එක් කරන්න අපට හැකිවීම සතුටට කරුණක්\" මේ වන විට, ක්‍රිකට් තරග විස්තර විචාරකයින් වශයෙන් ද කාන්තාවන් කිහිප දෙනෙක් ම කටයුතු කරති. තවදුරටත් කියවන්න. "}, {"headline": "ක්‍රිකට් ලෝක කුසලානය: අවසන් තරග ඉතිහාසය සහ මෙතෙක් පැමිණි ගමන් මග", "date": "2019 මැයි 30", "news": "ක්‍රිකට් ලෝලීන්ගේ වැඩි ම අවධානයට පාත්‍ර වන ලෝක කුසලාන එක්දින ක්‍රිකට් තරගාවලිය බ්‍රහස්පතින්දා (මැයි 30) ආරම්භ වෙයි. වසර 4කට වරක් ලෝකයේ දක්ෂතම ක්‍රිකට් කණ්ඩායම තීරණය කෙරෙන මෙම තරගාවලිය මෙවර සත්කාරක රට වන්නේ එංගලන්තයයි. 12 වන වරට පැවැත්වෙන මෙවර ලෝක කුසලාන තරගාවලිය සඳහා රටවල් 10ක කණ්ඩායම් සුදුසුකම් ලබා තිබේ. තරගාවලිය මැයි 30 වන දා සිට ජූලි 14 වන දා දක්වා පැවැත්වෙන අතර තරගාවලියේදී පැවැත්වෙන මුළු තරග සංඛ්‍යාව 48කි. මෙවර තරගාවලියට පිවිසීමට පෙර මීට පෙර පැවති ලෝක කුසලාන තරගාවලීන්හි අවසන් තරග ඉතිහාසය විමසා බලමු. ලෝක ක්‍රිකට් ඉතිහාසයේ පළමු ලෝක කුසලාන ක්‍රිකට් තරගාවලිය මෙය විය. මෙහි අවසන් තරගයට බටහිර ඉන්දීය කොදෙව් සහ ඔස්ට්‍රේලියාව සුදුසුකම් ලැබීය. 1975 ජූනි මස 21 වන දා එම තරගය එංගලන්තයේ ලෝඩ්ස් ක්‍රීඩාංගණයේදී පැවැත්වුණේ, පන්දු වාර 60 තරගයක් ලෙසය. තරගය ලකුණු 17කින් ජය ගනිමින් ලොව පළමු ක්‍රිකට් ලෝක කුසලානය බටහිර ඉන්දීය කොදෙව් ක්‍රීඩකයෝ දිනා ගත්හ. තරගයේ දක්ෂතම ක්‍රීඩකයා - ක්ලයිව් ලොයිඩ් මෙම තරගාවලියේ ද අවසන් තරගයට සුදුසුකම් ලැබීමට බටහිර ඉන්දීය කොදෙව් කණ්ඩායම සමත් විය. ඔවුන්ගේ ප්‍රතිවාදී කණ්ඩායම වූයේ, එංගලන්තයයි. පන්දු වාර 60 තරගයක් ලෙස පැවති මෙම තරගය 1979 ජූනි මස 23 වන දා එංගලන්තයේ ලෝඩ්ස් ක්‍රීඩාංගණයේදී පැවැත්විණි. මෙම තරගයේදී ලකුණු 92ක විශිෂ්ට ජයක් හිමි කර ගත් කොදෙව් කණ්ඩායම දෙවන වරට ද ලෝක කුසලානය දිනා ගත්තේය. තරගයේ දක්ෂතම ක්‍රීඩකයා - විවියන් රිචර්ඩ්ස් තුන් වන ලෝක කුසලාන ක්‍රිකට් තරගාවලියේ අවසන් තරගය 1983 ජූනි 25 වන දා එංගලන්තයේදී පැවැත්විණි. අවසන් තරගය පැවැත්වුණේ, ඉන්දියාව සහ බටහිර ඉන්දීය කොදෙව් කණ්ඩායම අතරය. මෙහිදී පළමුවෙන් පන්දුවට පහර දුන් ඉන්දීය කණ්ඩායමේ සියලු කඩුලු ලකුණු 183කදී දැවී යාමත් සමග කොදෙව් කණ්ඩායමට අඛණ්ඩව තුන් වන වරටත් ලෝක කුසලානය හිමි කර ගැනීමේ අපේක්ෂා දැල්වී තිබිණි. එහෙත්, පන්දු වාර 60 තරගයක් වූ එම තරගයේ 52 වන පන්දු වාරයේදී කොදෙව් කණ්ඩායමේ සියලු කඩුලු ලකුණු 140කට බිඳ වැටීම හේතුවෙන් ඉන්දියාව ලෝක කුසලානය දිනා ගැනීමට සමත් විය. තරගයේ දක්ෂතම ක්‍රීඩකයා - මොහින්දර් අමරනාත් එවර ලෝක කුසලාන ක්‍රිකට් තරගාවලියේ අවසන් තරගය ඉන්දියාවේ කල්කටා නුවර ඊඩ්න් ගා(ර්)ඩ්න් ක්‍රීඩාංගණයේදී පැවැත්වුණේ, ඔස්ට්‍රේලියාව සහ එංගලන්තය අතරය. 1987 නොවැම්බර් 08 වන දා පැවති එම තරගය පන්දු වාර 50 තරගයක් විය. එහිදී ඔස්ට්‍රේලියාව ලකුණු 7ක තියුණු ජයක් ලබා ගනිමින් සිය පළමු ලෝක කුසලානය හිමි කර ගත්තේය. තරගයේ දක්ෂතම ක්‍රීඩකයා - ඩේවිඩ් බූන් පස් වන ලෝක කුසලාන ක්‍රිකට් තරගාවලියේ අවසන් තරගය පාකිස්තානය සහ එංගලන්තය අතර 1992 මාර්තු 25 වන දා දිවා රාත්‍රී තරගයක් ලෙස ඔස්ට්‍රේලියාවේ මෙල්බර්න් ක්‍රීඩාංගණයේදී පැවැත්විණි.  එහිදී ලකුණු 22කින් තරගය ජය ගත් පාකිස්තාන කණ්ඩායම ලෝක කුසලානය දිනා ගත්තේය. තරගයේ දක්ෂතම ක්‍රීඩකයා - වසීම් අක්‍රම් තරගාවලියේ දක්ෂතම ක්‍රීඩකයා - මාර්ටින් ක්‍රෝ ශ්‍රී ලාංකික ක්‍රිකට් ඉතිහාසයේ වැදගත් ම ලෝක කුසලාන ක්‍රිකට් තරගාවලිය මෙයයි.  1996 මාර්තු 17 වන දා පාකිස්තානයේ ලාහෝර් ක්‍රීඩාංගණයේදී පැවති අවසන් තරගයට ශ්‍රී ලංකාව සහ ඔස්ට්‍රේලියාව සුදුසුකම් ලබා සිටියේය. මීට පෙර පැවති ලෝක කුසලාන අවසන් තරග 5දී ම පළමුවෙන් පන්දුවට පහර දුන් කණ්ඩායම ජය හිමි කරගෙන සිටි අතර ශ්‍රී ලංකාව එම සම්ප්‍රදාය බිඳ දමමින් ඔස්ට්‍රේලියාව කඩුලු 7කින් පරාජය කරමින් පළමු වරට ලෝක ශූරයින් බවට පත් විය. තරගයේ දක්ෂතම ක්‍රීඩකයා - අරවින්ද ද සිල්වා තරගාවලියේ දක්ෂතම ක්‍රීඩකයා - සනත් ජයසූරිය 1999 ජූනි මස 20 වන දා එංගලන්තයේ ලෝඩ්ස් ක්‍රීඩාංගණයේ පැවති 7 වන ලෝක කුසලාන ක්‍රිකට් තරගාවලියේ අවසන් තරගය පැවැත්වුණේ, ඔස්ට්‍රේලියාව සහ පාකිස්තානය අතරය. මෙහිදී පාකිස්තාන කණ්ඩායමේ පිතිකරුවන්ගේ දුර්වල ක්‍රීඩා විලාශය හේතුවෙන් ඔස්ට්‍රේලියානු කණ්ඩායමට යළිත් වරක් ලෝක ශූරයින් බවට පත් වීමේ වාසනාව උදා විය. තරගයේ දක්ෂතම ක්‍රීඩකයා - ෂේන් වෝර්න් තරගාවලියේ දක්ෂතම ක්‍රීඩකයා - ලාන්ස් ක්ලූස්නර් 2003 ලෝක කුසලාන ක්‍රිකට් තරගාවලියේ අවසන් තරගයට සුදුසුකම් ලබා ගත්තේ, ඔස්ට්‍රේලියාව සහ ඉන්දියාවයි. මාර්තු 23 වන දා ජොහැන්නස්බර්ග්හිදී පැවති එම තරගයෙන් ලකුණු 125ක දැවැන්ත ජයක් හිමි කර ගනිමින් ඔස්ට්‍රේලියාව තුන් වන වරටත් ලෝක ශූර කණ්ඩායම බවට පත් විය. තරගයේ දක්ෂතම ක්‍රීඩකයා - රිකී පොන්ටිං තරගාවලියේ දක්ෂතම ක්‍රීඩකයා - සචින් තෙන්දුල්කාර් ශ්‍රී ලංකා කණ්ඩායම දෙවන වරට ලෝක කුසලාන අවසන් තරගයට සුදුසුකම් ලැබුවේ 2007 වසරේදීය. එහිදී ප්‍රතිවාදී කණ්ඩායම බවට පත් වූයේ, ඔස්ට්‍රේලියාවයි. ඩක්වත් ලුවිස් ක්‍රමයට අනුව එම තරගයෙන් ඔස්ට්‍රේලියාව ලකුණු 53ක ජයක් හිමි කර ගැනීමත් සමග ශ්‍රී ලංකාවට යළිත් ලෝක ශූරයින් බවට පත් වීමට තිබූ අවස්ථාව අහිමි විය. තරගයේ දක්ෂතම ක්‍රීඩකයා - ඇඩම් ගිල්ක්‍රිස්ට් තරගාවලියේ දක්ෂතම ක්‍රීඩකයා - ග්ලෙන් මැක්ග්‍රාත් ශ්‍රී ලංකාව යළිත් වරක් අවසන් තරගයට සුදුසුකම් ලැබීය. 2011 අප්‍රේල් 02 වන දා මුම්බායිහි පැවති අවසන් තරගයේදී ශ්‍රී ලංකා කණ්ඩායම පළමුවෙන් පන්දුවට පහර දෙමින් කඩුලු 6ක් දැවී ලකුණු 274ක් රැස් කළේය. එහෙත්, ගෞතම් ගම්භීර් සහ මහේන්ද්‍ර සිං දෝනිගේ සාර්ථකත්වය හමුවේ ඉන්දියාවට කඩුලු 6ක ජයක් හිමි විය. ඒ අනුව, අඛණ්ඩව දෙවන වරටත් ශ්‍රී ලංකා කණ්ඩායමේ ලෝක ශූර අපේක්ෂාව බිඳ වැටිණි. තරගයේ දක්ෂතම ක්‍රීඩකයා - මහේන්ද්‍ර සිං දෝනි තරගාවලියේ දක්ෂතම ක්‍රීඩකයා - යුව්රාජ් සිං 11 වන ලෝක කුසලාන ක්‍රිකට් තරගාවලියේ අවසන් තරගය ඔස්ට්‍රේලියාව සහ නවසීලන්තය අතර 2015 මාර්තු 29 වන දා ඔස්ට්‍රේලියාවේ මෙල්බර්න් ක්‍රීඩාංගණයේදී පැවැත්විණි. නවසීලන්තය ලෝක කුසලාන අවසන් තරගයකට ක්‍රීඩා කළ පළමු අවස්ථාව එය විය. මෙම තරගයෙන් ද කඩුලු 7ක පහසු ජයක් හිමි කර ගත් ඔස්ට්‍රේලියාව 5 වන වරටත් ලෝක ශූරයින් බවට පත් විය. තරගයේ දක්ෂතම ක්‍රීඩකයා - ජේම්ස් ෆෝක්නර් තරගාවලියේ දක්ෂතම ක්‍රීඩකයා - මිෂෙල් ස්ටාර්ක් මෙවර 12 වන වරට පැවැත්වෙන ලෝක කුසලාන ක්‍රිකට් තරගාවලියේ ජනප්‍රිය ම කණ්ඩායම බවට පත්ව තිබෙන්නේ, එංගලන්ත කණ්ඩායමයි. එක්දින ක්‍රිකට් ශ්‍රේණිගත කිරීම් අනුව පළමු වන ස්ථානයේ සිටින්නේ ද ඔවුන්ය. එහෙත්, ඉන්දියාව, ඔස්ට්‍රේලියාව, බටහිර ඉන්දීය කොදෙව් කණ්ඩායම් ද දක්ෂතා අතර පසු වෙයි. මේ අතර, ඇෆ්ඝනිස්තානය සහ බංග්ලාදේශය ද සැලකිය යුතු මට්ටමක පසු වන බව පුහුණු තරගවලදී දක්නට ලැබිණි. ශ්‍රී ලංකා කණ්ඩායම මෙවර තරගාවලියට එක්ව සිටින්නේ අර්බුද රැසකට මුහුණ දීමෙන් අනතුරුවය. කණ්ඩායමේ නායකත්වය එක්දින පිටියට නවක ක්‍රීඩකයෙකු වන දිමුත් කරුණාරත්න විසින් දරනු ලබයි. ශ්‍රී ලංකා කණ්ඩායමේ දිමුත් කරුණාරත්න සහ ජීවන් මෙන්ඩිස් 2015 වසරෙන් පසුව ක්‍රීඩා කර ඇත්තේ, ජාත්‍යන්තර එක්දින තරග කිහිපයකට පමණි. කෙසේ වෙතත්, ප්‍රධාන පුහුණුකරු චන්දික හතුරුසිංහ පවසන්නේ, මෙවර තරගාවලියේදී යම් වෙනසක් කිරීමට හැකි වනු ඇතැයි අපේක්ෂා කරන බවය. "}, {"headline": "ලෝක කුසලානය: මහේල සහ මැතිව්ස් අතර මත ගැටුමක්", "date": "2019 මැයි 27", "news": "2019 ක්‍රිකට් ලෝක කුසලාන තරඟාවලිය ඇරඹීමට ඇත්තේ තව දින හතරකි. ශ්‍රී ලංකා කණ්ඩායම තම ප්‍රථම තරගය නවසීලන්තය සමග සෙනසුරාදා පවත්වයි. ඒ අතරවාරයේ හිටපු නායකයෙකු වන මහේල ජයවර්ධන සහ වර්තමාන කණ්ඩායමේ ප්‍රමුඛ ක්‍රීඩකයෙකු වන ඇන්ජලෝ මැතිව්ස් අතර මතභේදයක් හට ගෙන ඇති බවක් දක්නට ලැබේ.  ඒ මැතිව්ස් නායකත්වය දැරූ සමයේ සිදුවූ කරුණු විවේචනය කරමින් මහේල ජයවර්ධන \"සන්ඩේ ටයිම්ස්\" පුවත්පතට කර තිබූ ප්‍රකාශයක් හේතුවෙනි. මහේල ජයවර්ධන එහිදී ප්‍රකාශ කර තිබුණේ ඇන්ජලෝ මැතිව්ස් සහ දිනේෂ් චන්දිමාල් ඔවුන්ට මතු වූ ගැටලු නිසි පරිදි කළමනාකරණය කර නොගැනීම ශ්‍රී ලංකා කණ්ඩායමේ වර්තමාන තත්ත්වයට හේතු වූ බවය. මේ පිළිබඳව සමාජ මාධ්‍ය ඔස්සේ ද ඇතැමුන් අදහස් දක්වා තිබිණි. මේ අවස්ථාවේ මෙම අදහස් ප්‍රකාශ කිරීම ගැන ඇතැමුන් මහේල ජයවර්ධනට විරෝධය දක්වා තිබිණි. මහේල ජයවර්ධන 2015 වසරේ නායකත්වයෙන් සමුගත් අවස්ථාවේ නායකත්වයේ වගකීම පවරන ලද්දේ ඇන්ජලෝ මැතිව්ස් වෙතය.  නමුත් පසුකාලීනව දිනේෂ් චන්දිමාල්, තිසර පෙරේරා, ලසිත් මාලිංග සහ චාමර කපුගෙදර නායකත්වයේ වගකීම් දැරූ අතර වර්තමානයේ  දිමුත් කරුණාරත්න නායකයා ලෙස කටයුතු කරයි. \"අපි ඇන්ජලෝට දීපු එකම උපදේශය තමයි ක්‍රිකට් දේශපාලනයට යට වෙන්න එපා කියන එක. ඔහු ක්‍රීඩකයින් සමග ඉඳිමින් ශක්තිමත් නායකයෙකු ලෙස කටයුතු කරන්න ඕනේ. නමුත් ඔහු ක්‍රිකට් දේශපාලනයට යට වුණා. ඔහු අනෙක් අයට තීරණ ගන්න අවස්ථාව දුන්නා. කණ්ඩායමේ අනෙක් ක්‍රීඩකයින් වෙනුවෙන් පෙනී සිටියේ නැහැ,\" යනුවෙන් මහේල ජයවර්ධන පවසා තිබිණි. \"මම අවංකවම මේ ගැන ඔහුට කිව්වා. ඔහු එය පිළිගත්තා. ඔහු එසේ වුණේ නැත්නම් අපේ කණ්ඩායමට අද මෙහෙම දෙයක් නොවීමට ඉඩ තිබුණා,\" මහේල වැඩිදුරටත් පැවසීය. \"මට ඔහුත් සමග කිසිදු ප්‍රශ්නයක් නැහැ. ඔහු අතිවිශිෂ්ඨ ක්‍රීඩකයෙක්. ඒ වගේම හොඳ මනුස්සයෙක්. නමුත් ඔහු ඒ අවස්ථාව නියමාකාරයෙන් කළමනාකරණය කළේ නැහැ. මේ ලෝක කුසලානේ දී කණ්ඩායම හසුරුවන්න තිබුණේ ඔහුට. නමුත් ඔහුට සියල්ල අත හරින්න සිදු වුණා. ඒක ඔහුගේ වැරැද්ද.\" \"ක්‍රිකට් දේශපාලනය හසුවූ තවත් ක්‍රීඩකයෙක් දිනේෂ් චන්දිමාල්. ඔහුත් තිරය පිටුපස දේ වලට යටත් වුණා. ශක්තිමත් නායකයෙකු ලෙස කණ්ඩායමේ පාලනය තම අතට නොගෙන ඔහුත් වෙන දේ සමගම ඉදිරියට ගියා,\" යනුවෙන් ද මහේල ජයවර්ධන සන්ඩේ ටයිම්ස් පුවත්පතට පවසා තිබිණි. එයට ප්‍රතිචාර දක්වමින් ඇන්ජලෝ මැතිව්ස් තම ෆේස් බූක් පිටුවේ සටහනක් යොදා තිබුණි.  \"ඕනෑම කෙනෙකුට යම් ස්වාධීන අදහස් තියෙනවා. මහේල ජයවර්ධනටත් එසේමයි. ඔහුගේ සමහර අදහස් දැකලා මම පුදුම වුණා. මම ඒවා ප්‍රතික්ෂේප කරනවා. මගේ ප්‍රමුඛතාවය දීල තියෙන්නේ ලෝක කුසලානයට. මම මහේලගෙන් ඉල්ලා සිටිනවා ඔහුගේ දැනුම සහ ධෛර්ය මේ තීරණාත්මක අවස්ථාවේ අපට දෙන්න කියලා.\" ලෝක කුසලාන තරඟාවලියේදී ශ්‍රී ලංකා කණ්ඩායමට සහයවන මෙන් ශ්‍රී ලංකා ක්‍රිකට් ආයතනය මහේල ජයවර්ධනට ආරාධනා කර තිබුණ ද ඔහු එය ප්‍රතික්ෂේප කර ඇත.    "}, {"headline": "ක්‍රිකට් ලෝක කුසලානය: ඉතිහාසයේ වාර්තා වූ විශිෂ්ටතම තරග දහය", "date": "2019 මැයි 27", "news": "ක්‍රිකට් ලෝක කුසලාන ඉතිහාසයේ මෙතෙක් පැවති තරඟාවලි 11 අතරතුර අමතක නොවන සුවිශේෂී තරඟ රැසක් පවතී.  බීබීසී   වැඩසටහන මගින් නම් කරන ලද ලෝක කුසලාන ඉතිහාසයේ විශිෂ්ටතම තරඟ 10ක් පිළිබඳව මෙම ලිපිය මගින් ඔබේ මතකය අවදි කරයි. ලෝක කුසලාන අවසන් තරඟයකට පළමු වරට සුදුසුකම් ලැබීම සඳහා කණ්ඩායම් දෙකට ම ලැබී තිබුණු අවස්ථාවක් සහිත මෙම තරඟය අවසන් පන්දු වාරය තෙක් විවෘතව පැවතියේය. වර්ෂාව ඇද හැළීමෙන් පසු පන්දු වාර 43කදී ලකුණු 298ක් හඹා යමින් සිටි නවසීලන්තය 22 වන පන්දු වාරය වන විට ලකුණු 149කට කඩුලු 4ක් බිඳ වැටී අසරණ තත්ත්වයක පසු විය. එහෙත්, ග්‍රාන්ට් එලියට් සහ කොරී ඇන්ඩර්සන් යළි නවසීලන්තයේ බලාපොරොත්තු දැල්වූහ. පන්දු දෙකකදී ලකුණු 5ක් අවශ්‍යව සිටි මොහොතේ ග්‍රාන්ට් එලියට්, දකුණු අප්‍රිකානු වේග පන්දු යවන ක්‍රීඩක ඩේල් ස්ටේන්ගේ පන්දුවකට 6 පහරක් එල්ල කරමින් නවසීලන්තය පළමු වරට ලෝක කුසලාන ක්‍රිකට් තරඟාවලියක අවසන් තරඟයට රැගෙන ගියේය. \"මගේ ජීවිතයේ මුහුණ දීපු වැඩි ම පීඩනය ඒක. ඒ අවස්ථාව මට වීරයෙකු හෝ පරාජිතයෙකු වෙන්න තිබුණු අවස්ථාවක්,\" ග්‍රාන්ට් එලියට් ආවර්ජනය කළේය. \"අවසාන පන්දුව දක්වා බලාගෙන ඉන්න මට බැරි වුණා. මොන පන්දුවක් ආවත් ඒකට ගහන්නයි මම හිටියේ. මගේ වාසනාවට ඒක හොඳ තැනකට වැටුණා. තරඟාවලිය ආරම්භයේ ඉඳන් ම අත්පත් කර ගන්න බැහැයි කියලා හිතපු දෙයක් අත්පත් කර ගත්තා ම දැනුණේ කියා ගන්න බැරි හැඟීමක්.\" ඉම්රාන් ඛාන්ගේ නායකත්වය යටතේ වසීම් අක්‍රම් ලෝක කුසලාන තරගාවලියක පළමු සම්මානය (තරඟයේ හොඳ ම ක්‍රීඩකයා) හිමි කර ගනිමින් එංගලන්තයේ බලාපොරොත්තු සුන් කළේ මෙම සුවිශේෂී තරඟයේදීය.  මෙල්බර්න්හි පැවති මෙම තරඟයේදී ඉම්රාන් ඛාන්ගේ සහ ජාවෙඩ් මියෙන්ඩාඩ්ගේ අර්ධ ශතක හේතුවෙන් පාකිස්තානය කඩුලු 6කට ලකුණු 249ක් රැස් කළේය. එංගලන්තය සාර්ථකව සිය ඉනිම ආරම්භ කළ ද වසීම් අක්‍රම් යැවූ ඇතුළට දෝලනය වුණු යෝකර් පන්දුවලට මුහුණ දීමට එංගලන්ත පිතිකරුවන්ට පහසු නොවීය. එය ලෝක කුසලාන අවසන් තරඟයකදී එංගලන්තය ලැබූ තෙවන පරාජය විය. \"අපි ලහෝර්වලට ආවට පස්සේ, සාමාන්‍යයෙන් විනාඩි 20කින් යන ගමනට පැය 7ක් ගත වුණා,\" වසීම් අක්‍රම් පැවසීය. \"පාරවල් සම්පූර්ණයෙන් මිනිස්සුන්ගෙන් පිරිලා තිබුණේ. ඒක අපේ හීනයක්. මම ඒ වගේ දෙයක් කවදාවත් දැකලා තිබුණේ නැහැ. මම හිතන්නේ මට ආයේ එහෙම දෙයක් දකින්නත් බැරි වෙයි.\" ඔස්ට්‍රේලියාව ඉන්දියාවට එරෙහිව යාන්තමින් එක් ලකුණකින් ලබා ගත් ජයග්‍රහණය නැරඹීමේ අවස්ථාන චෙන්නායි ක්‍රිකට් ලෝලීන්ට උදා විය. මෙම තරඟය පැවැත්වුණේ, මූලික තරඟ වටයේදීය. ලකුණු 271ක ජයග්‍රාහී ඉලක්කයට ළඟා වීම සඳහා ඉන්දියාවට අවශ්‍ය වූයේ, පන්දු දෙකකට ලකුණු දෙකකි. එහෙත්, එවකට වයස අවුරුදු 22ක පසුවූ නවක ක්‍රීඩක ස්ටීව් වෝ ඉන්දීය පිතිකරු මහින්දර් සිං දවා ගනිමින් තරඟයේ ජය ඔස්ට්‍රේලියාවට ලබා දුන්නේය. ඔස්ට්‍රේලියාවේ ඩීන් ජෝන්ස් තමන්ට සිදුවූ වැරැද්දක් නිවැරදි කර ගැනීම සඳහා ක්‍රියා නොකළේ නම් තරඟයේ ප්‍රතිඵලය මුළුමනින් ම වෙනස් වන්නට ඉඩ තිබිණි. \"මම මහින්දර් සිං එවපු පන්දුවකට පහරක් එල්ල කළා. ඒ වෙලාවේ හතරේ සීමාවට ඉහළින් ආව පන්දුව රකින්න හිටියේ රවී ශාස්ත්‍රී. මම හොඳින් ම දැක්කා පන්දුව එයාගේ අත්වලට උඩින් හතරේ සීමාව උඩින් ගිය බව. ඒත් රවී කිව්වේ ඒක 4 පාරක් කියලා.\" \"මම ඒ වෙලාවේ විනිසුරු විදිහට හිටිය ඩිකී බර්ඩ් දිහා බැලුවා. එයා කිව්වේ පන්දු රකින්නා කියන දේ අනුව එයාට තීරණය දෙන්න වෙනවා කියලා.\" \"මම ඊට ටික වෙලාවකට පස්සේ අවුට් වුණා. මම කෙලින් ම තරඟ තීරක හනිෆ් මොහොමඩ් ළඟට දුවගෙන ගියා. මම ඔහුට පැමිණිලි කළා. එයා කිව්වා ඉනිම ඉවර වුණා ම ඒ ගැන කතා කරමු කියලා.\" \"අපේ ඉනිම ඉවර වුණාට පස්සේ ඩිකී බර්ඩ් ඉන්දියා කණ්ඩායමේ ඩ්‍රෙසිං රූම් එකට ගිහින් රවී ශාස්ත්‍රීගෙන් ආපහු ඇහුවා. ඊට රවී ශාස්ත්‍රී කිව්වා එහෙනම් එයාට 6ක් දෙන්න කියලා. ඒකෙන් පස්සේ අපේ ලකුණු සංඛ්‍යාව 268 ඉඳලා 270 දක්වා වැඩි වුණා.\" ඉන්දීය කණ්ඩායමේ සියලු දෙනා දැවී ගියේ ලකුණු 269ක් ලබා සිටියදීය. \"ඒ වගේ දෙයක් ඊට කලින් වෙලා තිබුණ කියල මම හිතන්නේ නැහැ.\" මෙම තරගය රූපවාහිනියෙන් විකාශය නොවුණ ද කපිල්ගේ තරඟය ලෙසින් ක්‍රිකට් ලෝලීන්ගේ මනසේ කාවැදී තිබේ. ලෝක කුසලාන තරගාවලියේ කෝඩුකාරයින් වූ සිම්බාබ්වේ පන්දු යවන්නන් ඉන්දීය කණ්ඩායමේ ලකුණු පුවරුව කඩුලු 5කට ලකුණු 17ක් බවට පත් කර තිබිණි. ඉන්දියාව අසරණ තත්ත්වයක පසු විය. එහෙත්, ඉන්දීය නායක කපිල් දේව් මානසිකව අසරණ වී සිටියේ නැත. පන්දු 138කදී ඔහු නොදැවී රැස් කළ ලකුණු 175 නිසා ඉන්දීය ඉනිමේ ලකුණු පුවරුව කඩුලු 8කට ලකුණු 266ක් බවට පත්විය. \"අපි කෑමට තරගය නැවැත්තුවේ පන්දු වාර 40ක් අවසන් වුණාට පස්සේ. එතකොටත් ඉන්දියාව කඩුලු 7කට ලකුණු 100යි ලබාගෙන තිබුණේ. පාලනය අපේ අතේ තිබුණේ. ඒත් කපිල් ඔක්කොම වෙනස් කළා,\" කපිල් දේව්ගේ දැවැන්ත ඉනිම වඩාත් සමීපව නැරඹූ එම තරඟයේ සිම්බාබ්වේ කඩුලු රකින්නා වූ ඩේව් හවුටන් මතකය අවදි කළේය. \"එයා එක බෝලයක්වත් අත හැරියේ නැහැ. ගහපු හැම පහරක් ම එක්කෝ බුලට් එකක් වගේ බිම දිගේ හතරේ සීමාව පසු කළා. නැත්නම් මිසයිලයක් වගේ හයේ සීමාව උඩින් ගියා. එයා කිසි ම අවස්ථාවක් දුන්නේ නෑ අපිට.\" 2011 වසරේ අවසන් තරඟයේ දී ශ්‍රී ලංකාව පරාජය කළ ඉන්දීය කණ්ඩායම ඔවුන්ගේ රටේදී ම සිය ක්‍රීඩා ලෝලීන්ට ජයග්‍රහණයක් අත් කර දුන්නේය. ශ්‍රී ලංකා කණ්ඩායම කඩුලු 6කට ලකුණු 274ක් රැස් කළ අතර එම ලකුණු හඹා යාම සඳහා නායක මහේන්ද්‍ර සිං දෝනි 5 වන පිතිකරු ලෙස පිටියට පිවිසියේය. මුම්බායිහි වන්කඩේ ක්‍රීජාංගණයේදී පැවති එම තරගයේදී ගෞතම් ගම්භීර් ලකුණු 97ක් රැස් කළ අතර දෝනි පන්දු 79කදී ලකුණු 91ක් රැස් කළේය. ඔහු ජයග්‍රාහී ලකුණ වාර්තා කළේ 6 පහරකිනි. \"ඉන්දියා කණ්ඩායමත් එක්ක ගත කරපු අවුරුදු 3ක කාලය විශිෂ්ටයි,\" එවකට ඉන්දීය ක්‍රිකට් පුහුණුකරු ලෙස කටයුතු කළ ගැරී කර්ස්ටන් පැවසීය. \"ඔවුන් ගොඩක් දක්ෂ කණ්ඩායමක්. අපි ලෝක කුසලාන තරගාවලියේ සාර්ථක වීම් සහ අසාර්ථක වීම් මැද කණ්ඩායම එකතු වෙලා හොඳින් ඉදිරියට ආවා.\" 1983 ලෝක කුසලාන තරඟාවලියේ අවසන් තරගයේ ප්‍රතිවාදියා ලෙස ප්‍රබල බටහිර ඉන්දීය කොදෙව් කණ්ඩායම සිටි හෙයින් ඉන්දියාවට ජය ගත හැකි වනු ඇතැයි සිතුවේ අතලොස්සක් පමණි. විශේෂයෙන් ම පළමුවෙන් පන්දුවට පහර දුන් ඉන්දීය කණුඩායමේ සියලු කඩුලු ලකුණු 183කදී දැවී යාමෙන් පසු සියලු බලාරොත්තු බිඳ වැටිණි. නායක කපිල් දේව් මෙවර ද මෙම ඓතිහාසික ජයග්‍රහණය හමුවේ සිය දක්ෂතාව විදහා පෑවේය. සාර්ථකව පන්දුවට පහර දෙමින් සිටි විවියන් රිචර්ඩ්ස් දවා ගැනීම සඳහා කපිල් දේව් රැක ගත් විශිෂ්ට උඩ පන්දුව නිසා තරඟය ඉන්දීය කණ්ඩායම දෙසට හැරිණි. \"අපි දැනගෙන හිටියා විවියන් කියන්නේ ප්‍රහාරාත්මක පිතිකරුවෙක් කියන එක. ඔහු නිකම් ඉන්නේ නැති බවත් අපේ පන්දු යවන්නන්ට හොඳින් පහර දෙන බවත් අපි දැනගෙන හිටියා,\" එම තරඟාවලියේ වැඩි ම කඩුලු දවා ගත් ඉන්දීය ක්‍රීඩක රොජර් බිනී පැවසීය. \"ඒත් විවියන් ගහපු බෝලේ හරි ම කෙනා ළඟට ගියා. කපිල් දේව් අතිදක්ෂ පන්දු රකින්නෙක්. ඔහු ඒක අත හැරියේ නැහැ.\" \"ඒක අපේ සිහිනයක් සැබෑ වීමක්. අපි බටහිර ඉන්දීය කොදෙව් කණ්ඩායම පරාජයට පත් කළා කියන එක දැනෙන්න අපිට ටික වෙලාවක් ගත වුණා. ඒ කාලය වෙනකොට ඔවුන්ව පරාද කරන්න පුළුවන් තත්ත්වයක නෙවෙයි ඔවුන් හිටියේ. අපි රට වෙනුවෙන් ඒ දේ කළා.\" එය තවත් අවසන් තරඟයක් විය. එමෙන් ම ශ්‍රී ලංකාව ඔස්ට්‍රේලියාව පරාජය කිරීම අනපේක්ෂිත සිදුවීමක් විය. ශ්‍රී ලංකාව මේ දක්ෂතාව දැක්වූයේ, අයිසීසී සාමාජිකත්වය ලැබීමෙන් වසර 15ක් වැනි කෙටි කලකට පසුවය. පිත්තෙන් නොදැවී ලකුණු 107ක් රැස් කරමින් සහ පන්දු යැවීමෙන් කඩුලු 3ක් බිඳ හෙළමින් අරවින්ද ද සිල්වා වීරයෙකු බවට පත් විය.  එම ජයග්‍රහණය පසුපස නායක අර්ජුණ රණතුංග සිටි අතර තරඟයේ ජයග්‍රාහී ලකුණ වාර්තා කළේ ද ඔහුය. \"අපි පහුවදා ම ශ්‍රී ලංකාවට ආවා. ගුවන් තොටුපළේ ඉඳලා ම උත්සව තිබුණා,\" එම ශ්‍රී ලංකා කණ්ඩායම නියෝජනය කළ හෂාන් තිලකරත්න පැවසීය. \"අපි ශ්‍රී ලංකාවට ගිය ගමන් ගුවන් තොටුපළේ ලොකු පිළිගැනීමේ උත්සවයක් තිබුණා. ඊට පස්සේ අපිට කිව්වා ජනාධිපති මන්දිරයට යන්න කියලා.\" \"අපි එහේ යන අතරමග අපිට සුබ පතන්න පාර දිගට ගොඩක් ක්‍රීඩා ලෝලීන් රැස් වෙලා හිටියා. ඒක පුදුමාකාර සතුටක්. ඊට පස්සේ සතියක් විතර උත්සව තිබුණා.\" 2011 මාර්තු 2 වන දා බැංගලෝර්හි පැවති තරගයේදී අයර්ලන්ත පිතිකරුවෙකු ලෝක කුසලාන ඉතිහාසයේ විශිෂ්ට ඉනිමක් ක්‍රීඩා කළ අතර එංගලන්තය පරාජය කිරීමට අයර්ලන්තය සමත් විය. කෙවින් ඕ'බ්‍රයන් පිටියට පිවිසෙන විට අයර්ලන්ත කණ්ඩායම කඩුලු 5කට ලකුණු 111ක් පමණක් ලබා සිටි අතර ඔහු පන්දු 50කින් රැක් කළ ශතකය සුවිශේෂී එකක් විය. එංගලන්ත ප්‍රබල පන්දු යවන්නන්ට පහර පිට පහර දෙමින් කෙවින් ඕ'බ්‍රයන් ගොඩ නැගූ ඉනිම හේතුවෙන් පන්දු 5ක් ඉතිරිව තිබියදී ජයග්‍රාහී ලකුණු 328ක සීමාව පසු කිරීමට අයර්ලන්තයට හැකි විය. \"මම ගහපු හැම පාරක් ම වගේ පිත්තේ මැද්දට ම වැදුණා. මැද්දේ වැදුණේ නැති ඒවා පන්දු රකින්නන්ගේ ඔළුවට උඩින් ගියා,\" කෙවින් ඕ'බ්‍රයන් පැවසීය. \"ඇන්ඩෲ ස්ට්‍රෝස් මගේ උඩ පන්දුවක් අත ඇරියා මම 91ක් ගහලා ඉන්නකොට. ඒ නිසා ඒ වෙලාවේ වාසනාවත් බලපෑවා. ලොකු තරගාවලිවලදී වාසනාවත් තියෙන්න ඕන. මටත් මගේ කණ්ඩායමටත් ඒ වාසනාව එදා තිබුණා.\" මෙම අසාමාන්‍ය තරගය වසර 20ක් ගත වී තිබුණ ද විශ්වාස කළ නොහැකි අවසානයකට හිමිකම් කියයි. ලෝක කුසලාන ක්‍රිකට් තරඟාවලියක අවසන් තරගයට පළමු වරට පිවිසීම සඳහා දකුණු අප්‍රිකා කණ්ඩායමට අවසන් පන්දු වාරයේදී ලකුණු 9ක් අවශ්‍ය වී තිබිණි. ලාන්ස් ක්ලූස්නර් පළමු පන්දු දෙකට 4 පහර එල්ල කිරීමට සමත් විය. ලකුණු සමවූ අතර තරඟයේ ජය දකුණු අප්‍රිකාව දෙසට ළඟා වී තිබිණි. එහෙත්, සිව් වන පන්දුවේදී අවසන් පිතිකරු ඇලන් ඩොනල්ඩ් දුවද්දී දැවී යාමකට හසු වීමෙන් දකුණු අප්‍රිකානු බලාපොරොත්තු බිඳ වැටිණි. \"මම දන්නේ නෑ ලාන්ස් ක්ලූස්නර් දුවන්න කිව්වා ද කියලා. ඒත් ඇලන් දුවන්න පටන් ගත්තා,\" ඇලන් ඩොනල්ඩ් දුවද්දී දවා ගැනීමට දායක වූ ඩේමියන් ෆ්ලෙමිං සිය මතකය අවදි කළේය. \"පන්දුව මගේ දකුණු අතට ළඟින් තිබුණේ. ඒ නිසා ඩොනල්ඩ් එයාගේ සීමා ඉරේ හිටියා. මම පන්දුව අහුලගෙන හෙමින් ඇඩම් ගිල්ක්‍රිස්ට් දිහාට විසි කළා.\" \"ගිල්ක්‍රිස්ට් ඒක අරගෙන විකට් එක කැඩුවා.\" පළමු ලෝක කුසලාන ක්‍රිකට් තරඟාවලියේ අවසන් තරඟය සුවිශේෂී එකක් විය. ක්ලයිව් ලොයිඩ්ගේ විශිෂ්ට ශතකයත් විවියන් රිචර්ඩ්ස්ගේ දර්ශනීය පන්දු රැකීමත් හමුවේ කොදෙව්වන්ට එහි ජය හිමි විය. \"ඒක ක්‍රිකට් ක්‍රීඩාවට ඉතා හොඳ දිනයක් වුණා,\" එම තරගයේදී ඔස්ට්‍රේලියා කණ්ඩායම මෙහෙයවූ ඉයන් චැපල් පැවසීය. \"හොඳ ම කණ්ඩායම් දෙක අවසන් තරගයට ක්‍රීඩා කළේ.\" \"අපි ගොඩක් ක්‍රීඩා ලෝලීන්ට සතුටක් දුන්නා,\" ක්ලයිව් ලොයිඩ් පැවසීය. \"ඒක සතුටු දවසක්. ඒ වගේ ම ඒ තරගය ගැනත් සතුටුයි. අපි එදා ගොඩක් සතුටු වුණා. ඒ කාලේ සාමාන්‍ය ක්‍රිකට් ලෝලීන්ට පවා ප්‍රවේශ පත්‍රයක් ගන්න හැකියාව තිබුණා. ඒ නිසා බටහිර ඉන්දීය කොදෙව්වන් විශාල පිරිසක් තරගය බලන්න ඇවිත් හිටියා. අපිට වැඩි ලකුණු සංඛ්‍යාවක් රැස් කරන්න ඒක හේතුවක් වුණා.\" "}, {"headline": "එච්අයිවී ප්‍රතිකාර: පිළිකා රෝගී එච්අයිවී ආසාදිතයා රෝග දෙකෙන්ම බේරේ", "date": "2019 මාර්තු 5", "news": "පිළිකා රෝගයෙන් පෙළෙමින් සිටි එච්අයිවී ආසාදිත බ්‍රිතාන්‍ය ජාතිකයෙකු පූර්වජ සෛල   බද්ධ කිරීමකට භාජනය කිරීමෙන් පසු ඔහුගේ එච්අයිවී රෝගී තත්වය යටපත්වී  තිබේ. වෛද්‍ය කණ්ඩායමක් නේචර්   සඟරාවට පවසා ඇත්තේ මෙවැනි තත්වයක් වාර්තා වූ දෙවැනි අවස්ථාව මෙය බවය.     ලන්ඩන් නගරයේ වාසය කරන මෙම රෝගියා පිළිකාව සඳහා ප්‍රතිකාර ලබාගෙන ඇති අතර පසුගිය මාස 18 පුරාවට එච්අයිවී ඖෂධ ලබාගෙන නොමැති බව වෛද්‍යවරු පැවසුහ.   නමුත් පර්යේෂකයින් පවසන්නේ මෙම රෝගියාගේ එච්අයිවී තත්වය සම්පුර්ණයෙන් සුවවී ඇත්දැයි තවමත් නිශ්චිතව කිව නොහැකි බවය.   එච්අයිවී සහිත රෝගීන්ට ප්‍රතිකාර කිරීම සඳහා මෙම ක්‍රමවේදය යොදා ගැනීම ප්‍රයෝගික නොවන බව විශේෂඥයන් පැවසුවත් යම් දිනක එච්අයිවී සුව කිරීමට අවශ්‍ය ක්‍රමවේදයක් හඳුනාගැනීමට එය උපකාරී විය හැකි බව විශේෂඥයෝ පෙන්වා දෙති.  මෙතෙක් නම ප්‍රසිද්ධ කර නොමැති එම බ්‍රිතාන්‍ය ජාතික පිරිමි රෝගියා එච්අයිවී අසාදිතයෙක් බව 2003 දී හඳුනාගත් අතර ඔහු   නම් පිළිකා තත්වයෙන් පෙළෙන බව 2012 දී සොයා ගැනින.   පිළිකාව සඳහා විකිරණ ප්‍රතිකාරවලට ඔහු ලක් කෙරුණු අතර එච්අයිවී සඳහා ප්‍රතිරෝධීත්වය දක්වන පුද්ගලයෙකුගේ පූර්වජ සෛල ඉන් අනතුරුව ඔහුට බද්ධ කෙරිණ. එමගින් ඔහුගේ එච්අයිවී සහ පිළිකා යන රෝගී තත්වයන් දෙකම යටපත්ව ඇත.  ලන්ඩන් විශ්වවිද්‍යාලය, ඉම්පීරියල් විශ්වවිද්‍යාලය, කෙම්බ්‍රිජ් සහ ඔක්ස්ෆර්ඩ් විශ්වවිද්‍යාල වල පර්යේෂකයින් මෙම නව හඳුනාගැනීම හා සම්බන්ධ විය.   කියවන්න: රෝගියෙක් හට මේ ආකාරයට ප්‍රතිකාර ලබා දී එච්අයිවී තත්වයෙන් මිදුණු දෙවන අවස්ථාව මෙය වේ. මීට වසර 10කට පෙර ජර්මනියේ බර්ලින් නුවර රෝගියෙකු හට එච්අයිවී ප්‍රතිරෝධී පුද්ගලයෙකුගෙන් ලබාගත් ඇට මිදුළු බද්ධ කරන ලදි.     එච්අයිවී/ඒඩ්ස් රෝගය පරාජය කළ ප්‍රථම තැනැත්තා ලෙස තිමොති බ්‍රවූන් නම් එම පුද්ගලයා සැලකේ.  ඔහු අවස්ථා දෙකකදී ඇට මිදුළු බද්ධ කිරීම් වලට භාජනය කළ අතර ලියුකේමියා රෝගී තත්වය සඳහා මුළු සිරුරම විකිරණ ප්‍රතිකාර සඳහා ලක් කළේය. එය ඉතා බරපතල ප්‍රතිකාර ක්‍රමයකි.    ලන්ඩන් විශ්වවිද්‍යාලයේ මහාචාර්ය රවීන්ද්‍ර ගුප්තා පැවසුවේ, \"එකම ක්‍රමවේදය භාවිත කර දෙවැනි රෝගියා ද සුව කිරීම තුළින් අප පෙන්වා දුන්නා බර්ලින් සිද්ධිය අහම්බයක් නොවන බව. මෙම රෝගීන් දෙදෙනාම එච්අයිවී තත්වයෙන් සුව වී ඇත්තේ අප භාවිත කළ ප්‍රතිකාර ක්‍රමවේදය නිසා,\" බවය.  මහාචාර්ය ගුප්තා මෙම ගවේෂණය සිදු කළ කණ්ඩායමේ ප්‍රධානියා විය.   මෙම සොයාගැනීම බලාපොරොත්තු සහගත වුවත් ලොව පුරා වෙසෙන එච්අයිවී තත්වයෙන් පීඩා විඳින පුද්ගලයින්ට නව ප්‍රතිකාර ක්‍රමයක් මෙමගින් නොලැබේ.   වර්තමානයේ ඵලදායි ප්‍රතිකාර ක්‍රමවේදයන් එච්අයිවී පාලනය සඳහා භාවිත වන අතර වෛරස සිය ශරීරය තුළ ඇතත් එම නිසා එවැනි පුද්ගලයින්ට දිගු කලක් ජීවත්වීමට හැකියාව ලැබී තිබේ.   නමුත් මෙම නවතම සිදුවීම එච්අයිවී පාලනයට සහ සුවකිරීම සඳහා ක්‍රමවේදයන් සොයමින් සිටින විශේෂඥයන් හට මහත් රුකුලක් වෙතැයි සැලකේ.    මෙම ගවේෂණය හා සම්බන්ධව කටයුතු කළ මහාචාර්ය එදුවර්දෝ ඔලවරියා   පැවසුවේ පුර්වජ සෛල බද්ධ කිරීමෙන් ලද සාර්ථක ප්‍රථිපලය එච් අයි වී වෛරසය පාලනය කිරීම සඳහා නව ක්‍රමවේදයන් හඳුනාගැනීම සඳහා උපකාරී වන බවය.   "}, {"headline": "බංග්ලාදේශ් ක්‍රිකට් කණ්ඩායමෙන් හොඳ ආරම්භයක්", "date": "2019 ජුනි 2", "news": "2019 ලෝක කුසලාන ක්‍රිකට් තරගාවලියේ පස්වෙනි තරඟය අද ඉරිදා (ජුනි 02) ලන්ඩන් නගරයේ ඕවල් ක්‍රීඩාංගණයේ ආරම්භ විය. මෙම තරගයේ දී පළමුව පන්දුවට පහර දුන් බංග්ලාදේශ් කණ්ඩායම නියමිත ඕවර් පනහ අවසානයේ කඩුලු හයක් දැවී ලකුණු 330 ක් ලබා ගැනීමට සමත් විය. අනතුරුව සිය ඉනිම ආරම්භ කළ දකුණු අප්‍රිකානු කණ්ඩායම ලකුණු 331 ජයග්‍රාහී ඉලක්කය කරා ලුහුබඳිමින් සිටිති. පසුගිය මැයි 29 දින ආරම්භ වූ මෙම තරගාවලිය මේවනවිට කෙමෙන් උණුසුම් අතට හැරෙමින් පවතී. සත්කාරක රට වන එංගලන්තයේ ක්‍රිකට් කණ්ඩායම සමාරම්භක තරගයේ දී දකුණු අප්‍රිකානු කණ්ඩායම  පරාජයට පත් කරමින් සිය රටේ  ක්‍රිකට් ක්‍රීඩාලෝලීන්  අතර ඉමහත් බලාපොරොත්තුවක් රැඳවු බව ක්‍රීඩා විස්තර  විචාරකයෝ පවසති. එංගලන්ත කණ්ඩායම එම තරඟයේ දී ලකුණු 311 වාර්තා කළ අතර පිළිතුරු ඉනිම සඳහා දකුණු අප්‍රිකානු කණ්ඩායම විසින් රැස් කරන ලද්දේ ලකුණු  207 ක් පමණි. ශ්‍රී ලංකාව මෙම තරගාවලියේ සහභාගී වූ පළමු තරගයෙන් පරාජයට පත් විය. ඕවර් 29.2 කට සීමා වූ ශ්‍රී ලංකා ඉනිමේ දී ලකුණු පුවරුව ලකුණු 136 කට සීමා විය. ජයග්‍රහණය සඳහා අවශ්‍ය ලකුණු 137 කිසිවකු නොදැවී ඕවර් 16.1 කදී ලබා ගැනීමට නවසීලන්ත ක්‍රීඩකයෝ සමත් වූහ. එම පරාජයට සිය කණ්ඩායමේ පිතිකරුවන් වගකිව යුතුයයි නායක දිමුත් කරුණාරත්න මාධ්‍යවේදීන් අමතමින් පැවසීය. කියවන්න; "}, {"headline": "ක්‍රිකට් ලෝක කුසලානය 2019: නවසීලන්ත පන්දු යවන්නන් හමුවේ ශ්‍රී ලංකාවේ පසුබෑමක්", "date": "2019 ජුනි 1", "news": "2019 ලෝක කුසලාන තරගාවලියේ ශ්‍රී ලංකා කණ්ඩායම සහභාගී වූ පළමු තරගය, නවසීලන්ත කණ්ඩායමට එරෙහිව  වේල්ස්හි කාඩිෆ් නුවර සොෆියා ගාර්ඩ්න් ක්‍රීඩාංගණයේදී පැවැත්විණි.  තරඟයේ කාසියේ වාසිය දිනූ නවසීලන්ත නායක කේන් විලියම්සන් (Kane Williamson) පළමුව පන්දු යැවීමට තීරණය කළේය. ප්‍රථමයෙන් පන්දුවට පහර දුන් ශ්‍රී ලංකා කණ්ඩායම පන්දුවාර 29.2කදී දැවී ගිය අතර ඔවුන්ට ලබාගත හැකිවුණේ ලකුණු 136ක් පමණි. නවසීලන්ත කණ්ඩායම සිය ඉනිමේදී පන්දුවාර 16.1 දී කිසිවෙකු නොදැවී ලකුණු 137ක් ලබාගෙන තරගයේ  ජයග්‍රහණය වාර්තා කළේය.    ජේෆ්රි වැන්ඩසේ, මිලින්ද සිරිවර්ධන, නුවන් ප්‍රදිප් සහ අවිශ්ක ප්‍රනාන්දු අද (ජූනි 01) පැවති තරගයට ක්‍රීඩා නොකළ අතර, ලසිත් මාලිංග සහ ඉසුරු උදාන තරගය සඳහා කැඳවා තිබිණි. ශ්‍රී ලංකා ඉනිම ආරම්භ කරමින්  නායක දිමුත් කරුණාරත්න සහ ලහිරු තිරිමාන්න පළමුව පිටියට පිවිසියහ.  වේග පන්දු යවන මැට් හෙන්රි පළමු පන්දුවාරයේ දෙවන පන්දුවේදීම කඩුල්ල මුවා කිරීමේ වරදට හසුකර ගනිමින් ලහිරු තිරිමාන්න ලකුණු හතරකට  දවා ගැනීමට සමත් වුණි.  නායක දිමුත් කරුණාරත්න නොදැවී ලකුණු 52යි. ලහිරු තිරිමාන්න ලකුණු 4යි. කුසල් මෙන්ඩිස් 0යි කුසල් පෙරේරා ලකුණු 29යි. ධනංජය ද සිල්වා ලකුණු 4යි. ඇන්ජලෝ මැතිව්ස් 0යි. ජීවන් මෙන්ඩිස් 1 ලකුණයි. තිසර පෙරේරා ලකුණු 27යි. ඉසුරු උදාන 0යි. සුරංග ලක්මාල් ලකුණු 7යි. ලසිත් මාලිංග 1 ලකුණයි.  පිළිතුරු ඉනිම ක්‍රීඩා කළ නවසීලන්ත කණ්ඩායමේ මාටින් ගප්ටිල් නොදැවී ලකුණු 73ක් ලබා ගත් අතර, කොලින් මුන්රෝ ලකුණු 58ක් ලබා ගත්හ.  නවසීලන්ත කණ්ඩායමේ වේග පන්දු යවන මැතිව්ස් ජේම්ස් හෙන්රි පන්දුවාර හතක දී කඩුලු තුනක් දවාගත් අතර, වේග පන්දු ක්‍රීඩක ලොකී ෆර්ගියුසන් පන්දුවාර 6.2ක දී ශ්‍රී ලංකා කණ්ඩායමේ තවත් කඩුලු තුනක් දවා ගැනීමට සමත් විය.  මෙවර ලෝක කුසලාන තරගාවලියේ ශ්‍රී ලංකා කණ්ඩායම සහභාගී වන දෙවන තරගය ජුනි 4 වෙනිදා ඇෆ්ගනිස්තානය සමග සොෆියා ගාර්ඩ්න් ක්‍රීඩාංගණයේදීම පැවැත්වීමට නියමිතය.  "}, {"headline": "ඔත්තු දුන් පාකිස්තාන යුද හමුදා ලුතිනන් ජනරාල්වරයකුට යාවජීව සිර දඬුවම්", "date": "2019 ජුනි 1", "news": "ඔත්තු බැලීමේ චෝදනා සම්බන්ධයෙන් වරදකරු කෙරුණ පාකිස්තාන යුද හමුදා ලුතිනන් ජනරාල්වරයකු ජීවිතාන්තය තෙක්  සිර දඬුවමකට යටත් කරනු ලැබුණි. එම ලුතිනන් ජනරාල්වරයාගේ සිර දඬුවමට අමතරව, තවත් බ්‍රිගේඩියර්වරයකු සහ පරිපාලන නිලධාරියකු එම චෝදනා සම්බන්ධයෙන් මරණීය දණ්ඩනයට යටත් කරනු ලැබ ඇත.  චූදිතයන් තිදෙනා ඉතාම රහස්‍ය වැදගත් තොරතුරු විදේශීය ආයතනවලට අනාවරණය කර ඇතැයි පාකිස්තාන යුද හමුදාව පවසයි. ඔවුන්ට එරෙහිව පනවන ලද දඬුවම් පාකිස්තාන යුද හමුදාපති ජනරාල් කමාර් ජාවෙඩ් බජ්වා (Gen Qamar Javed Bajwa) විසින් තහවුරු  කරන ලද බවත් පාකිස්තාන් යුද හමුදා ප්‍රකාශනයෙහි දැක්වෙයි.  එම නිලධාරීන් තිදෙනා ඔවුන්ට එරෙහි චෝදනාවලට වරදකරුවන් කරන ලද්දේ කවුරුන් විසින්ද යන්න හෝ චූදිතයන් විසින් කවර ආකාරයේ තොරතුරු  විදේශීය ආයතනවලට දී ඇද්ද යන්න පාකිස්තාන යුද හමුදාව පවසා නැත.   කෙසේවුවද,බොහෝ නිරීක්ෂකයෝ මෙහිදී පුරුදු පරිදි, ඇමෙරිකානු මධ්‍යම රහස් ඔත්තු අංශය (CIA) දෙසට ඇඟිල්ල දිගු කිරීමට ඉඩකඩ ඇතැයි ඉස්ලාමාබාද් නගරයේ සිටින බීබීසී වාර්තාකරු එම්.ඉල්ලියාස් කාන් පවසයි.   යුදමය සහයෝගීතාවය අතින් පාකිස්තානය සහ එක්සත් ජනපදය අතර ඉතා දීර්ඝ සහයෝගීතාවයක් පවතින බව සිහිපත් කරන බීබීසී වාර්තාකරු,දෙරටේ නිලධාරීන් අතර නිරන්තරයෙන් අන්‍යෝන්‍ය සම්බන්ධතා පවත්වා ගෙන යන බවත් පවසයි. ජීවිතාන්තය තෙක් බල පැවැත්වෙන සිර දඬුවමකට යටත් කෙරුණ ලුතිනන් ජනරාල් ජාවෙඩ් ඉක්බාල්ට (විශ්‍රාමික) පාකිස්තානය තුළ වසර දාහතරක කාලයක් බරපතළ සිර දඬුවම් විඳීමට සිදුවනු ඇත. පාකිස්තානයෙහි එවැනි ජ්‍යෙෂ්ඨ නිලධාරියකු ඔත්තු සැපයීමේ චෝදනාවලට වරදකරු බවට පත්වීම ඉතා දුර්ලභ කරුණක් බව වාර්තාකරුවෝ පවසති. ඔහු ක්‍රියාන්විත රාජකාරියෙහි නිරත වෙමින් සිටි කාලය තුළ ඉහළ මට්ටමේ පදවි කීපයක් දරා ඇති යුද නිලධාරියෙකි. යුද මෙහෙයුම්වල අධ්‍යක්ෂ ජනරාල් පදවිය ඇතුළුව සැලසුම් සහ පාකිස්තානයේ බාහිර සහ අභ්‍යන්තර සියලු යුද මෙහෙයුම්වල විධායක නිලධාරියා ලෙසත් ලුතිනන් ජනරාල් ජාවෙඩ් ඉක්බාල් කටයුතු කර ඇත.  ලුතිනන් ජනරාල් ජාවෙඩ් ඉක්බාල්, යුද හමුදාවන්හි විනය සහ වගකීම් අධීක්ෂණය භාර ප්‍රධාන පරිපාලක පදවියේත් කටයුතු කර ඇති නිලධාරියෙකි. ඉහත කී චෝදනාවන්ට වරදකරු කරනු ලැබ ඇති බ්‍රිගේඩියර් රාජා රිෂ්වාන් (විශ්‍රාමික) නම සඳහන් නොකළ සංවිධානයක කටයුතු කරමින් සිටි බවත් පාකිස්තාන වාර්තා මගින් පැවසෙයි. පාකිස්තාන යුද හමුදාවේ බ්‍රිගේඩියර් නිලයට ඉහල මට්ටමේ පදවියක කටයුතු කළ නිලධාරියකු රහස්‍ය තොරතුරු හෙළිදරව් කරනු ලැබීම සම්බන්ධයෙන් මින්පෙර වැරදිකරු කරනු ලැබ ඇද්ද යන්න පැහැදිලි නැත. එහෙත් සන්නද්ධ කණ්ඩායම් සමඟ සම්බන්ධතා පැවැත්වීම හෝ එසේ නැත්නම් බලය අල්ලා ගැනීමට සැලසුම් කරනු ලැබීම සම්බන්ධයෙන් මින් පෙරත් පාකිස්තාන යුද නිලධාරීන් වරදකරුවන් කොට ඇත. එලෙස වරදකරුවන් කෙරෙන පුද්ගලයන්ට එම තීන්දුවලට එරහිව අභියාචනා කළ හැකි උසාවි ක්‍රමයක් ද පාකිස්තානයේ බල පැවැත්වෙයි. කියවන්න; "}, {"headline": "ක්‍රිකට් ලෝක කුසලාන: ශ්‍රී ලංකාවට පළමු ජයග්‍රහණය", "date": "2019 ජුනි 4", "news": "එංගලන්තයේ මේ දිනවල පැවැත්වෙන ලෝක කුසලාන ක්‍රිකට් ශූරතාවලියේදී සිය පළමු ජයග්‍රහණය අත්පත් කරගැනීමට ශ්‍රී ලංකාව සමත්විය.  ඒ වේල්සයේ කාඩිෆ් නුවර සොෆියා ගාර්ඩ්න් ක්‍රීඩාංගණයේදී ඇෆ්ඝනිස්තානයට එරෙහිව ලකුණු 34 ක ජයග්‍රහණයක් වාර්තා කරමිනි.  තරඟයේ කාසියේ වාසිය දිනූ ඇෆ්ගනිස්තාන කණ්ඩායම පළමුව පන්දු යැවීමට තීරණය කළේය. වර්ෂාව හේතුවෙන් තරඟය නතර කරන විට ශ්‍රී ලංකා කණ්ඩායම පන්දුවාර 33ක් අවසානයේ දී කඩුලු 8ක් දැවී ලකුණු 182ක් රැස් කර සිටියේය.   නමුත් වර්ෂාව නිසා පැය දෙකකට ආසන්න කාලයක් ප්‍රමාද වීම හේතුවෙන් එක් ඉනිමක් පන්දුවාර 41කට සීමා කරන ලදී.   ජේෆ්රි වැන්ඩසේ, මිලින්ද සිරිවර්ධන සහ අවිශ්ක ප්‍රනාන්දු ජූනි 04 තරගයට ක්‍රීඩා කිරීමට ද ඇතුළත් වී නොසිටියහ.    ශ්‍රී ලංකා ඉනිම ආරම්භ කරමින් නායක දිමුත් කරුණාරත්න සහ කුසල් පෙරේරා පළමුව පිටියට පිවිසියහ. පන්දු 45කදී ලකුණු 30ක් රැස් කරගත් දිමුත් කරුණාරත්න උඩ පන්දුවක් ලබා දීමෙන් දැවී ගිය අතර, කුසල් පෙරේරා පන්දු 81කට මුහුණ දෙමින් ලකුණු 78ක් රැස් කළේය. වමත් පිතිකරුවෙකු වන 28 හැවිදිරි කුසල් පෙරේරාගේ ඉනිම හතරේ පහරවල් 8කින් වර්ණවත් විය.  ඇන්ජලෝ මැතිව්ස්, ධනංජය ද සිල්වා සහ නුවන් ප්‍රදීප් ලකුණු නොලබා දැවී ගිය අතර, පන්දු දෙකකට මුහුණ දුන් කුසල් මෙන්ඩිස්ට අද දින ලබා ගත හැකි වූයේ ද ලකුණු දෙකක් පමණි.    වර්ෂාව හේතුවෙන් තරගය නතර කරන විට සුරංග ලක්මාල් සහ ලසිත් මාලිංග පන්දුවට පහර දෙමින් සිටියහ.  ලහිරු තිරිමාන්න ලකුණු 25යි. කුසල් මෙන්ඩිස් ලකුණු 2යි ධනංජය ද සිල්වා ලකුණු 0යි. ඇන්ජලෝ මැතිව්ස් 0යි. තිසර පෙරේරා  ලකුණු 2යි. ඉසුරු උදාන ලකුණු 10යි. ලසිත් මාලිංග ලකුණු 4යි. සුරංග ලක්මාල් නොදැවී ලකුණු 15යි. නුවන් ප්‍රදීප් 0යි.  ඇෆ්ගනිස්තාන කණ්ඩායමේ දඟ පන්දු යවන මොහොමඩ් නබී 22වෙනි පන්දුවාරයේ දී කඩුලු තුනක් දවා ගැනීමට සමත් විණි. පන්දුවාර නවයක් යැවූ ඔහු ලබා ගත් මුළු කඩුලු සංඛ්‍යාව හතරකි.   වේග පන්දු යවන දව්ලාත් සද්‍රාන් සහ දඟ පන්දු යවන රෂීඩ් ඛාන් කඩුලු දෙක බැගින් ලබා ගත්හ.  පසුගිය සෙනසුරාදා ලෝක කුසලාන තරඟාවලියේ මුහුණ දුන් පළමු තරඟයේදී ශ්‍රී ලංකාව නවසීලන්තය හමුවේ අන්ත පරාජයකට පත්විය.  2019 ලෝක කුසලාන තරගාවලියේ ශ්‍රී ලංකා කණ්ඩායම සහභාගී වන තෙවෙනි තරගය ජුනි 07 වෙනිදා පාකිස්තානය සමග බ්‍රිස්ටල්හි පැවැත්වීමට නියමිතය. ශ්‍රී ලංකා කණ්ඩායම දිගින් දිගටම මුහුණ දෙන පරාජයන් ගැන සමාජ මාධ්‍ය ජාලවල ශෝකය, කෝපය මෙන්ම හාස්‍ය මුසු වූ වැකි පළ වෙමින් තිබේ.  මේ අතර, කුසල් මෙන්ඩිස් තරග කීපයක දී ලකුණු නොලබා හෝ ඉතා අඩු ලකුණු සංඛ්‍යාවකට දැවී යෑම ගැන ද විවිධ අදහස් පළ වී තිබිණි.  "}, {"headline": "ඇමරිකාව වර්ජිනියා ප්‍රාන්තයේ වෙඩි තැබීමකින් විශාල මිනිස් ඝාතනයක්", "date": "2019 ජුනි 1", "news": "'වර්ජිනියා' ප්‍රාන්තයේ ආණ්ඩුවේ ගොඩනැගිල්ලකට එල්ල කෙරුණ වෙඩි ප්‍රහාරයෙන් මරණයට පත් සංඛ්‍යාව යටත් පිරිසෙයින් පුද්ගලයන් දොළොස් දෙනකුවත් බව ඇමෙරිකා එක්සත් ජනපදයෙන් ලැබෙන වාර්තා මගින් පැවසෙයි. වෙඩිතැබීම සිදුකළ තුවක්කුකරුවා 'අසහනකාරී' පුද්ගලයකු ලෙස වර්ජිනියා නිලධාරීන් විසින් හඳුන්වනු ලැබ ඇත. එම තැනැත්තා ආණ්ඩුවේ නාගරික පාලනයට අයත් කාර්යාලයකට ඉබාගාතේ වෙඩි තබා ඇති බවත් නිලධාරීහු පවසති. පොලිසිය සමග ඇති වූ වෙඩි හුවමාරුවේ දී තුවක්කුකරුත් මරණයට පත්ව ඇති අතර, එහෙත් ඔහුගේ අනන්‍යතාව තවමත් හෙළිදරව් කොට නොමැත. එම වෙඩි හුවමාරුවේ දී පොලිස් භටයකුගේ වෙඩි නොවදින කබායට පතරොමක් එල්ල වීමෙන් එම පොලිස් භටයාත් තුවාල ලද බව නිලධාරීහු පවසති. 'වර්ජිනියා බීච්' නගරසභා මධ්‍යස්ථානයේ සිටි වෘත්තිකයන් එම ස්ථානයෙන් ඉවත් කර ගනු ලැබුණ අතර එම කලාපය මහජනයාට ඇතුල් විය නොහැකි පරිදි වසා දමනු ලැබ ඇත. වර්ජිනියා ප්‍රාන්තයේ WAVY රූපවාහිනියට ප්‍රකාශයක් කළ එම නාගරික මධ්‍යස්ථානයේ සහකාර නිලධාරිනී මෙගන් බැන්ටන් (Megan Banton) \"මහජනයා පළා යමින් සිටියදී කෑ ගසන හඬ ඇසුන'' බව සඳහන් කළාය. නාගරික මධ්‍යස්ථාන භූමියේ තිබුණ මෝටර් රථයකින් ද මළ සිරුරක් හමුවී ඇති අතර සෙසු මළ සිරුරු තෙමහල් මන්දිරය තුළ තිබුණි.  'වර්ජනියා බීච්' නාගරික  පොලිස් ප්‍රධානී ජේම්ස් සර්වෙරා(James Cervera) එම ස්ථානයේ පැවති තත්වය \"යුද පිටියකට\" සමාන කළේය.   තුවක්කුකරුවා විසින් යොදාගත් රයිෆලයක් සහ අත්බෝම්බයක් පොලිසිය විසින් සොයාගනු ලැබ ඇත. ප්‍රහාරය සම්බන්ධයෙන් ජනාධිපති ට්‍රම්ප් දැනුවත් කරන ලද බව ධවල මන්දිර ප්‍රකාශකයෙක් පැවසීය. අපරාධය සම්බන්ධයෙන් පරීක්ෂණ පවත්වන වර්ජිනියා නිලධාරීන්ට සහයෝගය පිණිස ෆෙඩරල් ඔත්තු අංශයේ(FBI) නිලධාරීන් ද 'වර්ජනියා බීච්' කරා  ගොස් සිටින බව ඇමෙරිකානු මාධ්‍ය වාර්තා කරයි.  වර්ජිනියා සෙනේට් සභික ටීම් කේන් (Tim Kaine) අදහස් දක්වමින් වර්ජිනියා වෙරළේ වෙඩි තැබීම ගැන ඇසීමෙන් බලවත් කම්පාවට පත් වූ බව කියා සිටියේය.  වර්ජිනියා ආණ්ඩුකරුද ප්‍රහාරය සහ සිදුව ඇති ජීවිත විනාශය සම්බන්ධයෙන් සිය කම්පාව ප්‍රකාශයට පත් කළේය. කියවන්න; "}, {"headline": "'නන්දා දේවී' බලා ගිය අට දෙනා සොයා ගුවන් මෙහෙයුමක්", "date": "2019 ජුනි 2", "news": "ඉන්දියාවේ දෙවැනි උසම කන්ද 'නන්දා දේවි' තරණය කරමින් සිටියදී කුමක් සිදුවීදැයි තවමත් දැන ගන්නට නොමැති අට දෙනකු සොයා සිදු කෙරෙමින් ඇති මෙහෙයුමට හෙලිකොප්ටර් යානා යොදා ගනිමින් ඇත.  අතුරුදහන්ව ඇති කඳුනගින්නන් අට දෙනා බ්‍රිතාන්‍ය ජාතිකයන් හතර දෙනෙකු, ඇමෙරිකානුවන් දෙදෙනෙකු, ඔස්ට්‍රේලියානුවකු සහ ඉන්දියානුවකු ලෙස හඳුනා ගනු ලැබ ඇත. එම කණ්ඩායම පසුගිය මැයි 13 දින හිමාලයේ නැගෙනහිර දෙසින් පිහිටි 'නන්දා  දේවි' කන්ද තරණය කිරීම ආරම්භ කරනු ලැබ ඇති බවත් වාර්තා වෙයි.  'නන්දා දේවි' මීටර් 7816 ක් උසැති කන්දකි. සැලසුම් කර තිබුණ පරිදි කණ්ඩායම ඔවුන්ගේ මූලික කඳවුරට නොපැමිණීමත් සමග ඔවුන්ගේ ආරක්ෂාව සම්බන්ධයෙන් මැසිවිලි පළ වෙන්නට විය. හිම කන්දක් කඩා වැටීමේ ලකුණු දක්නට ඇති බව මේ අතර ඉන්දීය නිලධාරීහු පවසති. එම තත්වය යටතේ කඳු නගින්නන් අටදෙනා සෙවීමේ මෙහෙයුමක් සෙනසුරාදා (ජුනි 01) ආරම්භ කෙරුණත්, පැවති අයහපත් දරුණු කාලගුණය යටතේ එම උත්හාසය අත්හැර දමන්නට සිදු  වී ඇත. පසුදින, ඉරිදා (ජුනි 02) උදෑසන ඉන්දීය ගුවන් හමුදාවේ සහයෝගයත් ඇතිව සෝදිසි මෙහෙයුම යළිත් ආරම්භ කරනු ලැබුණි. සෝදිසි මෙහෙයුමට ගුවන් හමුදා හෙලිකොප්ටර් යානා දෙකක් යොදා ගනු ලැබ ඇත. කඳු නගින්නන්ට නායකත්වය දෙනු ලැබ තිබෙන්නේ අත්දැකීම් බහුල බ්‍රිතාන්‍ය උපදේශකයකු වන මාර්ටින් මොරාන් (Martin Moran) විසිනි.  ස්කොට්ලන්තය මූලස්ථානය කරගත් 'මොරාන්' කඳු නගින්නන්ගේ සමාගම හිමාලයෙහි කඳු නැගීම් රාශියක් මෙහෙයවන ලද ආයතනයකි. අතුරුදහන් කඳුනගින්නන් අට දෙනා කන්ද තරණය කිරීම ආරම්භ කරනු ලැබීමට දවසකට පෙර 'භෝවාලි' කලාපයේ  'නීම් ඛරෝලි බාබා' (Neem Kharoli Baba temple) ආරාමය අසලින් සිය ගමන පටන් ගන්නා ආකාරය දැක්වෙන පින්තූර 'මොරාන්' කඳු නගින්නන්ගේ සමාගමේ ෆේස්බුක් පිටුවේ පළ කරනු ලැබ තිබුණි. කණ්ඩායම මීටර් 4870 උසින් පිහිටි ඔවුන්ගේ දෙවැනි කඳවුර කරා ළඟා වීම දක්වමින් පසුගිය මැයි 22 දින ඔවුන්ගේ ගමනට අදාළ තොරතුරු යාවත්කාලීන කරනු ලැබ ඇති අතර, ඔවුන් මින් පෙර තරණය නොකළ වෙනත් කඳු මුදුනක් කරා ළඟා වීමට උත්සාහ කරමින් සිටි ආකාරයක් පෙන්නුම් කෙරෙයි. 1936 වසරේ සිදුකර ඇති මිනුම් අනුව 'නන්දා දේවි' උසින් ලෝකයේ විසිතුන් වෙනි තැන හිමිකර ගන්නා කන්දයි. කියවන්න; "}, {"headline": "ඇමරිකානු වීසා ලබා ගැනීමට නම් සමාජ මාධ්‍ය පැටිකිරියත් දෙන්න", "date": "2019 ජුනි 2", "news": "එක්සත් ජනපදයට ඇතුළුවීම සඳහා වීසා අයදුම් කරන්නන් සියලුදෙනාම පාහේ තමන් භාවිතා කරන සමාජ මාධ්‍ය පිළිබඳව සියලු තොරතුරු හෙළිදරව් කළ යුතු බවට නව නීති පනවා තිබේ. ඇමරිකානු රාජ්‍ය දෙපාර්තමේන්තුව පවසන්නේ වීසා අයදුම්කරුවන් විසින් භාවිතා කරනු ලබන සියලුම සමාජ මාධ්‍ය නාමයන් (Usernames) ඉදිරිපත් කළ යුතු බවය. මීට අමතරව වසර පහක් ඇතුළත භාවිතා කළ විද්‍යුත් තැපෑල ලිපිනයන් (ඊමේල්) සහ දුරකථන අංක සියල්ලම හෙළිදරව් කළ යුතුව තිබේ. පසුගිය වසරේ මෙම නීති යෝජනා කෙරුණු අවස්ථාවේ දී බලධාරීන් ඇස්තමේන්තු කොට තිබුණේ වසරකට වීසා අයදුම්කරුවන් මිලියන 14.7කට පමණ මෙම නව නීතිය බලපානු ඇති බවය. ඇතැම් රාජ්‍යතාන්ත්‍රික සහ රාජ්‍ය සේවා අයදුම්කරුවන්ට මෙම දැඩි නීතිය බල නොපානු ඇත. කෙසේ නමුත් එක්සත් ජනපදයට යන ශිෂ්‍ය ශිෂ්‍යාවන් සහ රැකියා සඳහා යන සියලු දෙනා මෙම නීතියට යටත් විය යුතුය. ඒ අනුව තම සමාජ මාධ්‍ය ගිණුම් සියල්ල පිළිබඳව තොරතුරු තමා විසින් ම අනාවරණය කරනු ලැබිය යුතු අතර යම් කෙනෙකු අසත්‍ය තොරතුරු ලබා දීමක් හෝ තොරතුරු වසන් කිරීමක් සිදු කළහොත් ඊට \"බරපතළ ප්‍රතිවිපාක\" විඳීමට සිදුවනු ඇති බව බලධාරීන් අවධාරණය කර තිබේ. ට්‍රම්ප් පරිපාලනය යටතේ මෙම නව නීති මුලින්ම යෝජනා කෙරුණේ 2018 වසරේදී ය. එවකට ඇතැම් විවේචකයන් ප්‍රකාශ කර තිබුණේ මෙවැනි දැඩි නීති මගින් ජනතාව සමාජ මාධ්‍ය තුළ ස්වයං වාරණයකට යොමු කරවන බවය. . මෙක්සිකෝව සහ ඇමරිකාව අතර දේශ සීමාවේ තාප්පයක් ඉදි කිරීම ද ඇමරිකානු ජනාධිපති ඩොනල්ඩ් ට්‍රම්ප්ගේ ප්‍රධාන මැතිවරණ පොරොන්දු අතරින් එකකි. "}, {"headline": "බෝයිං 737 මැක්ස් යානයට ගුවන යළි විවෘත වේද?", "date": "2019 ජුනි 2", "news": "බෝයිං 737 මැක්ස් (Boeing 737 Max) ගුවන් යානා සඳහා හඳුන්වාදුන් අලුත් මෘදුකාංගය අනුමත කර ගැනීම සඳහා වෙනත් ගුවන් සමාගම් සමග වැඩ කටයුතු ආරම්භ කරන බව යුරෝපා හවුලේ ප්‍රවාහන නිලධාරීහු පවසති. එහෙත්  මෙම මාදිලියේ ගුවන් යානා යළිත් ගුවන් ගමන් සඳහා යොදා ගන්නේ කවදා සිට ද? යන තීන්දුව තමන් සන්තකයේ තබා ගන්නා බවත් එම නිලධාරීහු කියා සිටිති. බෝයිං 737 මැක්ස් යානා අනතුරු දෙකක් වාර්තා වීමෙන් අනතුරුව, එම ගුවන් යානාවන්හි භාවිතා කෙරෙන මෘදුකාංගයක් (MCAS sotfware) සම්බන්ධයෙන් මතු වූ මැසිවිලි සැලකිල්ලට ගනිමින් පසුගිය මාර්තු මාසයේ පටන් එම යානා භාවිතය ලෝක මට්ටමින් සම්පුර්ණයෙන්ම නතර කරනු ලැබ ඇත. එම යානාවන්හි සුරක්ෂිතභාවය සම්බන්ධයෙන් ගුවන් ගමන් මෙහෙයවන්නන් අතර මතු වී ඇති මතභේද ඉදිරි කාලයෙහි තවත් අනතුරුවලට හේතු විය හැකි අතරම, එම තත්වය මගී විශ්වාශය කෙරෙහිත් හානිකර මට්ටමින් බලපෑමට ඉඩකඩ ඇති බවට ලෝකයේ ගුවන් සමාගම් මැසිවිලි පළ කරති. මාර්තු මාසයේ පටන් බෝයිං 737 මැක්ස් යානා ගුවන්ගත නොකිරීමට යුරෝපා හවුල, චීනය සහ වෙනත් රටවල් විසින් ගන්නා ලද තීරණය  ලෝක ගුවන් ගමන් මෙහෙයුම් ජාලයෙහි අසාමාන්‍ය බෙදීමකට හේතු විය. එම යානා ගුවන්ගත නොකිරීමට ඇමෙරිකා එක්සත් ජනපදයත් පසුව තීන්දු කළේය. බෝයිං සමාගම විසින් යෝජනා කරනු ලැබ ඇති සැලසුම් වෙනස්කම් පිළිබඳව යුරෝපා ගුවන් ගමන් ආරක්ෂණ අධිකාරිය (EASA) දැඩි අවධානයෙන් සිටින බව යුරෝපා හවුලේ ප්‍රවාහන කොමසාරිස් වයලෙටා බල්ච් (Violeta Bulc) පවසන්නීය. '' අපි නිතරම සෙසු ගුවන් ගමන් මෙහෙයවන්නන් සමග එකමුතුව කටයුතු  කරනවා. නියත ලෙසම අපි පියවර ගන්නේ එකමුතුව. ඒ කොහොම වුනත්, ඇතිවෙන ප්‍රතිපල සම්බන්ධයෙන් වෙනම පරීක්ෂා කිරීමේ අයිතිය යුරෝපා ගුවන් ගමන් ආරක්ෂණ අධිකාරිය (EASA) තබා ගන්නවා. එම පදනම මත පිහිටලා - වෙනත් ගුවන් ගමන් මෙහෙයවන්නන් සමග අපි නියතවම හවුල් වෙනවා.'' කොමසාරිස්වරිය වැඩිදුරටත් සඳහන් කළාය. බෝයිං 737 මැක්ස් යානා  නැවත ගුවන්ගත කරනු ලැබීම සම්බන්ධයෙන්  එකඟ වූ කාල සීමාවක්  දැනට ප්‍රකාශයට පත්කොට නැත. කෙසේවුවද, ලබන අගෝස්තු මාසයට පෙර එම යානා නැවත ගුවනේ දැකීමේ ඉඩක් නොමැති බවත් පැවසෙයි. බෝයිං අර්බුදය විසඳා ගැනීමෙහිලා තවත් කොතරම් කාලයක් බලා සිටීමට සිදුවනු ඇද්දැයි යන ප්‍රශ්නය යොමු කළ විට ඊට පිළිතුරු දුන් යුරෝපා හවුලේ ප්‍රවාහන කොමසාරිස් වයලෙටා බල්ච් මෙසේ කියා සිටියාය. ''මම බලාපොරොත්තු වෙනවා පුළුවන් තරම් ඉක්මණින් ගැටළු විසඳේවි කියල. මොකද? වැඩ පිළිවෙල සහ විශ්වාසය යළිත් සහතික කර ගනිමින් පෙරට යන්න අපට උවමනායි.'' බෝයිං 737 මැක්ස් යානාවන්හි සුරක්ෂිතභාවයට අදාළ කාරණයේ දී තමන් එක්සත් ජනපද ෆෙඩරල් ගුවන් ගමන් අධිකාරිය (FAA) නොව, යුරෝපයේ ආයතන සමග කිට්ටුවෙන් වැඩ කිරීමට තමන් මනාප බව කැනඩාවේ ගුවන්ගමන්  සමාගම් පසුගිය මැයි මස අවසාන සමයේ ප්‍රකාශ කර තිබුණි. 2018 ඔක්තෝබර් මාසයේ පටන් 2019 මාර්තු මාසය දක්වා මාස හයක් ඇතුළත බෝයිං 737 මැක්ස් යානා දෙකක් අනතුරක් ලක් වීමෙන් මගී ජීවිත 346 ක් විනාශ විය. ඉන් පළමු අනතුර 2018 ඔක්තෝබර් මාසයේ ඉන්දුනීසියාවෙන් වාර්තා විය. දෙවැන්න 2019 මාර්තු මාසයේ ඉතියෝපියාවෙන් වාර්තා වුණි. ඒ දක්වාම ගුවන් යානයක් නිෂ්පාදනය කරන ලද රටින් නිකුත් කරන ලද පොදුවේ පිළිගත් ආරක්ෂණ සහතික ලෝකයේ ගුවන් ගමන් මෙහෙයවන්නන් විසින් පිළිගනු ලැබුණි. ඇමෙරිකානු ගුවන් ගමන් සමාගම් කෙරෙහි බලපෑම් කරමින් බෝයිං යානා සඳහා සහතික නිකුත් කිරීමේ කාර්යයට එක්සත් ජනපද ෆෙඩරල් ගුවන් ගමන් අධිකාරිය (FAA) මැදිහත්ව ඇති බව ඉහත කී ඉන්දුනීසියානු සහ ඉතියෝපියානු  ගුවන් අනතුරුවලින් පසු අනාවරණය විය. බෝයිං ගුවන් යානාවන්ට නව මෘදුකාංග බද්ධ කරනු ලැබීම කවදා කෙලෙස සිදු කරනු ලැබේද යන්න සම්බන්ධයෙන් ලොව ගුවන් ගමන් මෙහෙයුම් සමාගම් අතර පුළුල් එකඟතාවක් තවමත් නොමැත. මේ අතර, ගුවන් ගමන් පිළිබඳ ජාත්‍යන්තර සම්මේලනය (Iata) දකුණු කොරියාවේ රැස්වෙමින් ඇත. ඉන්දුනීසියානු සහ ඉතියෝපියානු ගුවන් අනතුරුවලින්  පසුව පැවැත්වෙන එම හවුලේ පුළුල් හමුව එයයි.  ''ගුවන් ගමන් මෙහෙයවීමේ කණ්ඩායම් අතර මෙන්ම කර්මාන්තය තුළ සහතිකකරණ  රටාවට අදාළ විශ්වාසයට හානි සිදුවෙලා තියනවා'' ගුවන් ගමන් පිළිබඳ ජාත්‍යන්තර සම්මේලනයේ  (Iata) ප්‍රධානී ඇලෙක්සැන්ඩර් ඩි ජුනයික් (Alexandre de Juniac) පවසයි. ''බෝයිං සමාගම සහ එක්සත් ජනපද ෆෙඩරල් ගුවන් ගමන් අධිකාරිය (FAA) මේ ප්‍රශ්නයේ  ප්‍රමුඛ වෙන අතරවාරයේ ලොව පුරා තරඟකාරී නිෂ්පාදන සමාගම් සහ ගුවන් ගමන් බලධාරී ආයතන අතර ඉතාම කිට්ටු සුසංයෝගයක් අත්‍යවශ්‍ය වෙලා තියෙනවා'' ගුවන් ගමන් පිළිබඳ ජාත්‍යන්තර සම්මේලනයේ  (Iata) ප්‍රධානියා වැඩිදුරටත් පෙන්වා දෙයි. "}, {"headline": "සෙල්සියස් අංශක 50 ඉක්මවූ ඉන්දියාවේ අධික උෂ්ණත්වය පිළිබඳ ශ්‍රී ලාංකිකයින්ගේ අත්දැකීම්", "date": null, "news": "ඉන්දියාව යනු කාලගුණික වශයෙන් විවිධ විපර්යාසයන්ට මුහුණ දෙන රටකි.  නොවැම්බර් මාසයේ සිට මාර්තු මාසය දක්වා ඉන්දියාවේ ප්‍රදේශ රැසක අධික ශීත කාලගුණයක් පැවතිණි. එය ඇතැම් දිනෙක ඝෘණ අගයක් ගත්තේය. මාර්තු මාසය තෙක් පැවති අධික ශීත කාලගුණය අවසන් වී අප්‍රේල් මාසයේ සිට අධික උණුසුම් කාලගුණය ආරම්භ විය. නවදිල්ලි අගනුවර සාමාන්‍ය උෂ්ණත්වය මේ වන විට සෙල්සියස් අංශක 45 ඉක්මවා යයි. ඉන්දීය කාලගුණ විද්‍යා දෙපාර්තමේන්තුව නිවේදනය කළේ, රාජස්ථාන් ප්‍රාන්තයට අයත් චුරු නගරයේ උෂ්ණත්වය පසුගිය ඉරිදා දිනයේ (ජූනි 02) සෙල්සියස් අංශක 50.8ක් ලෙස වාර්තා වූ බවය. එම නගරය ඉන්දියාවේ උෂ්ණාධික ම නගරය ලෙස හඳුන්වයි. රාජස්ථාන් ප්‍රාන්තයට සහ මධ්‍ය ප්‍රදේශ් ප්‍රාන්තයට \"උෂ්ණාධික කාලගුණික තත්ත්වයක් ඇති වන බවට\" මේ වන විට අනතුරු අඟවා තිබේ. \"අපි ඔෆිස් එකේ ඒසී එකේ ඉඳල හවසට එළියට බැස්සා ම මුළු ඇඟ ම පිච්චෙනවා වගේ දැනෙන්නේ. ඒක දරා ගන්න හරි ම අමාරුයි,\" එසේ පැවසුවේ, ඉන්දියාවේ නවදිල්ලි නගරයේ සේවය කරන ශ්‍රී ලාංකික කාන්තාවකි. රොෂාන් විජේසේකර වසර 35ක් පමණ ඉන්දියාවේ නවදිල්ලි නගරයේ වාසය කරන ශ්‍රී ලාංකිකයෙකු වන අතර ඔහු බෞද්ධ සිද්ධස්ථාන ආශ්‍රිත සංචාරක සහ හෝටල් ව්‍යාපාරයක් පවත්වාගෙන යන්නෙකි. ඔහු බීබීසී සිංහල සේවයට පැවසුවේ, තමන් වසර ගණනාවක සිට නවදිල්ලි නගරයේ ජීවත් වන හෙයින් මෙම කාලගුණයට හුරු වී සිටින බවය. \"මම ඔෆිස් එකේ ඉන්න නිසා මට ටිකක් මේක අමාරු ම නැහැ. ඒත් මගේ පුතා සේල්ස් පැත්ත තමයි කරන්නේ. එයාට ගොඩක් තැන්වල යන්න වෙන නිසා මේ උෂ්ණත්වය දරාගන්න අමාරුයි.\" රොෂාන් විජේසේකර පැවසුවේ, මෙම කාලය තුළ අධික උෂ්ණත්වය හේතුවෙන් බෞද්ධ සිද්ධස්ථාන පිහිටි ප්‍රදේශවලට සංචාරකයින් ද නොපැමිණෙන බවය. \"මේ දවස්වල අපේ ඕෆ් සීසන් එක. සංචාරකයෝ එන්නේ නැහැ බෞද්ධ සිද්ධස්ථාන බලන්න, ගොඩක් රස්නේ නිසා.\" ඉන්දියාවේ නවදිල්ලි නගරයේ නිවාස බොහෝවිට මහල් නිවාස සංකීර්ණ වන අතර ඒවා ඉදිකර ඇත්තේ, අධික ශීත කාලගුණයට ගැළපෙන ආකාරයටය. එහෙයින් ශ්‍රී ලංකාවේ නිවාසවල මෙන් වාතය නිවස තුළට ඇතුළු වීම සඳහා ජනෙල් ආදිය තබා ඇත්තේ අවම වශයෙනි. එහෙයින් නිවෙස් තුළ ද අධික උෂ්ණයක් රැඳී පවතී. මා සිටින නිවසෙහි මා භාවිත කළ මෙලමයින් පිඟානක් අධික උෂ්ණත්වය නිසා පැළී ගොස් තිබූ අයුරු පහත ඡායාරූපයෙන් දැක්වේ. පහත ඡායාරූපවලින් දැක්වෙන්නේ, ඉන්දියාවේ ප්‍රදේශ රැසක ජනතාව උෂ්ණාධික කාලගුණයෙන් පීඩා විඳින ආකාරයයි. තවදුරටත් කියවන්න. "}, {"headline": "ඩොනල්ඩ් ට්‍රම්ප් : ඇමෙරිකානු නායකයාගේ බ්‍රිතාන්‍ය සංචාරය", "date": "2019 ජුනි 3", "news": "තෙදින නිළ සංචාරයක් අරඹමින් ඇමෙරිකානු ජනාධිපති ඩොනල්ඩ් ට්‍රම්ප් අද බ්‍රිතාන්‍යයට පැමිණියේය.  ලන්ඩන් වේලාවෙන් උදෑසන 9.00 ට ඇමරිකානු ජනාධිපතිවරයා රැගත් 'එයාර් ෆෝස් වන් (Air Force One)' යානය ලන්ඩන් ස්ටැන්ස්ටඩ් ගුවන්තොටුපලට ලඟාවිය. මෙම සංචාරය අතරතුරදී ඇමෙරිකානු ජනාධිපතිවරයා බ්‍රිතාන්‍ය රාජකීය පවුලේ සාමාජිකයින් මෙන්ම අග්‍රාමාත්‍ය තෙරේසා මේ මුණගැසීමට බලාපොරොත්තුවන අතර දේශගුණ විපර්යාස ගැටළුව මෙන්ම චීනයේ හුවාවී ජංගම දුරකථන ගැටළුව සම්බන්ධයෙන් වැඩි අවධානයක් යොමු කිරීමට අපේක්ෂා කෙරේ. මෙම  සංචාරය අතරතුර  ලන්ඩන් ද ඇතුළුව මැන්චේස්ටේර් , බෙල්ෆාස්ට් සහ බර්මින්හැම් යන ප්‍රධාන නගරවල ඇමෙරිකානු නායකගේ සංචාරයට එරෙහිව විරෝධතා සංවිධානය වෙමින් පවතින බවද වාර්තා වේ. ජනාධිපති ට්‍රම්ප් නොයෙක් අවස්ථාවන්හී දී බ්‍රිතාන්‍ය අග්‍රාමාත්‍යවරිය ගැන ප්‍රශංසා මුඛයෙන් කතා කර ඇතත්, ඇතැම් මාතෘකා සම්බන්ධෙයෙන් දෙපාර්ශවය දරන පරස්පර  අදහස් ජුනි 04 වෙනිදා පැවැත්වෙන හමුවේ දී මතු කිරීමට ඉඩ තිබේ.   2017 වසරේ පැරිස් හි පැවති ගෝලීය දේශගුණ විපර්යාස සමුළුවට අදාළ ගිවිසුමෙන් ඇමෙරිකාව ඉවත්වීමට ගත් තීරණය පිළිබඳව එහිදී  බ්‍රිතාන්‍ය අග්‍රාමාත්‍යවරිය ඇමෙරිකානු ජනාධිපතිවරයාගෙන් විමසනු ඇති බව රජයේ ප්‍රකාශකයකු පවසා තිබේ. ආරක්ෂක හේතුන් මත ඇමෙරිකාව චීනයේ නිෂ්පාදිත හුවාවී නිෂ්පාදන තහනම් කළ නමුත් බ්‍රිතාන්‍යය ඔවුන්ගේ 5G තාක්ෂණය සිය රට තුළට ලබා ගත්තේය. හුවාවී ගැටලුව පිළිබඳ දෙරටේ නායකයන් අතර සාඛච්චා පැවැත්වීමට නියමිතය.    සඳුදා දිනයේ දී ( ජුනි 03 ) ඇමෙරිකානු නායකයා ක්ලැරන්ස් මාලිගයේදී චාර්ල්ස් කුමරා සහ කොන්වෝල් හි ආදිපදවරිය සමග තේපැන් සංග්‍රහයකටද සහභාගී වීමට නියමිතය.  එමෙන්ම, අද ( ජුනි 03 ) සවස බකින්හැම් මාලිගයට පැමිණෙන ඇමෙරිකානු නායකයා සහ ජනාධිපති ආර්යා මෙලනියා ට්‍රම්ප් එලිසබෙත් රැජින සමග රාජකීය භෝජන සංග්‍රහයකට එක්වේ. මේ අවස්ථාවට විලියම් කුමරු සහ කේට් කුමරියද සහභාගීවනු ඇති බව පැවසුනද , සිය කුළුදුල් දරු උපත සිදුවූ ආසන්නයේ සිටින හැරී කුමරු සහ මෙගන් කුමරිය එක් නොවනු ඇති බව ද සඳහන් වේ. එමෙන්ම බකිංහැම් මාලිගයේදී අමුත්තන් අමතන ජනාධිපති ට්‍රම්ප් බ්‍රිතාන්‍යයේ සිටින ප්‍රමුඛ පෙළේ ඇමෙරිකානුවන් මුණගැසීමට ද නියමිතය.  සිය සංචාරය අතරතුර ඇමෙරිකානු නායකයා ලන්ඩනයේ \"රීජන්ට්ස් පාර්ක්\" හි පිහිටි බ්‍රිතාන්‍යයේ ඇමරිකානු තානාපතිවරයාගේ  නිල නිවසේ නවාතැන් ගනු ඇත.  ට්‍රම්ප් ගේ පැමිණීමට මත්තෙන් ඔහුගේ දියණිය ඉවන්කා ඊයේ දිනයේ ( ජුනි 02 ) එක්සත් රාජධානියට පැමිණ තිබු අතර ඇය වික්ටෝරියා සහ බටහිර ලන්ඩනයේ ඇල්බර්ට් කෞතුකාගාරයේ එළිමහනේ පින්තූර කිහිපයක් සමාජ මාධ්‍ය ජාලවල පළකර තිබිණ.   A post shared by   (@ivankatrump) on  Instagram හි ivankatrump කළ  වෙනි පළකිරීමේ අවසානය මේ අතර හෙට උදෑසන ඇමෙරිකානු නායකයා සහ බ්‍රිතාන්‍ය අග්‍රාමාත්‍යවරිය  ව්‍යාපාරික ප්‍රජාව මුණගැසීමට නියමිත අතර උදෑසන භෝජන සංග්‍රහයකට ද සහභාගීවීමට නියමිතය. අනතුරුව දෙරට ප්‍රධානීන් අග්‍රාමාත්‍ය නිල නිවසේදී ඒකාබද්ධ මාධ්‍ය හමුවකටද එක්වේ . ඇමෙරිකානු නායකයා මෙලෙස සංචාරයේ නිරතවන අතරතුර  \"ට්‍රෆල්ගා\" චතුරස්‍රයේදී  ජාතික විරෝධතාවක් ද  සංවිධානය කර තිබේ. එමෙන්ම බදාදා දිනයේ ( ජුනි 05) දෙවැනි ලෝක යුද්ධයේ 75 වන සැමරුම වෙනුවෙන් පොස්ට්මත් හි දී  පැවැත්වෙන උත්සවයකටද ජනාධිපති ට්‍රම්ප් සහභාගීවීමට නියමිතය. ඩුන්බෙග් හි ඔහුට අයත් ගොල්ෆ් පිටියට යාමට ප්‍රථම ඇමෙරිකානු නායකයා අයර්ලන්තයට ගොස් එරට අග්‍රාමාත්‍යවරයා මුණගැසීමට ද  බලාපොරොත්තුවේ. "}, {"headline": "ඩොනල්ඩ් ට්‍රම්ප්: බ්‍රිතාන්‍යය පුරා උද්ඝෝෂණ රැල්ලක්", "date": "2019 ජුනි 4", "news": "බ්‍රිතාන්‍යයේ ප්‍රධාන නගර කිහිපයක ඇමෙරිකානු ජනාධිපති ඩොනල්ඩ් ට්‍රම්ප්ගේ සංචාරයට විරෝධය දක්වමින් මහ පරිමාණ උද්ඝෝෂණ සංවිධානය කර තිබේ.   ඉන් එක් උද්ඝෝෂණයක් ට්‍රැෆල්ගා චතුරශ්‍රයේ පැවැත් වේ. කම්කරු පක්ෂ නායක ජෙරමි කෝබින් ද ලන්ඩන් නගරයේ පැවැත්වෙන එම විරෝධතා රැළිය ඇමතීමට නියමිත බව වාර්තා වේ.   ට්‍රම්ප් විරෝධී රැළිය පැවැත්වෙන ස්ථානය සැණකෙළි ස්වරුපයක් ගෙන ඇති අතර එම ප්‍රදේශයේ පොලිස් ආරක්ෂාව තර කර ඇත. එක් පුද්ගලයෙක් ගෝරිල්ලෙකු ලෙස නිමවූ ඇඳුමක් ඇඳ ට්‍රම්ප් මෙන් දිස්වෙන වෙස් මුහුණක් පැළඳ කුඩුකර සිටියේය. එම කුඩුවට පිටතින් බොරිස් ජොන්සන්ට සමානකම් ඇති වෙනත් අයෙක් සිර ඇඳුමට සමාන ඇඳුමක් ඇඳගෙන සිටී.       සමහරු, \"ඔහුව හිර කරනු\" යනුවෙන් දැක්වෙන පුවරු දරාගෙන සිටින අතර වෙනත් අයෙක්  \"ට්‍රම්ප් ලෝකෙටම අනතුරක්\" යනුවෙන් දැක්වෙන පුවරු දරා සිටියහ.    ලන්ඩන් හි පැවැත්වෙන උද්ඝෝෂණයට සහභාගී වන බව පවසන ඇලෙක්ස් කෙනී, බීබීසීය සමග කීවේ ට්‍රම්ප්ගේ අදහස් නිසා, \"ලොව අස්ථාවර වීමක් සහ බෙදීමක් සිදුවන\" බවය.    මේ අතර බ්‍රිතාන්‍යයේ සංචාරයක නියුතු ඇමෙරිකානු ජනාධිපති ඩොනල්ඩ් ට්‍රම්ප් අඟහරුවාදා (ජුනි 04) අගමැතිනී තෙරේසා මේ සමග සාකච්ඡා පැවැත්විය. එහිදී, දෙරට අතර වෙළෙඳ සම්බන්ධතා වර්ධනය කිරීම ගැන අවධානය යොමු විණි. මේ අතර සඳුදා රාත්‍රියේ බකිංහම් මාලිගාවේ පැවති භෝජන සංග්‍රහය අතරතුර ඇමෙරිකානු ජනාධිපති ට්‍රම්ප් බ්‍රිතාන්‍යය සහ ඇමෙරිකාව අතර පවතින \"සදාකාලික මිත්‍රත්වය\" ට ප්‍රශංසා කළේය. එහිදී, එළිසබෙත් රැජින පෙන්වා දුන්නේ දෙරට අතර පවතින සම්බන්ධතාව නිසා \"අපේ ජනතාවගේ ආරක්ෂාව සහ සෞභාග්‍යය දශක ගණනාවක් පුරා\" සහතික වූ බවය. බ්‍රිතාන්‍යයට පැමිණීමටත් පෙර ම ට්‍රම්ප්, ලන්ඩන් නගරාධිපති සාදික් ඛාන් සහ ඔහු අතර පවතින දේශපාලන හබය නැවුම් කර ගත්තේ සාදික් ඛාන් \"අන්තිම පරාජිතයෙකු\" බව පවසමිනි.   දෙරට අතර ව්‍යාපාරික සම්බන්ධතා වර්ධනය කර ගැනීමේ අරමුණින් අඟහරුවාදා උදෑසන ශාන්ත ජේම්ස් මාලිගාවේ පැවති භෝජන සංග්‍රහයට ප්‍රමුඛ බ්‍රිතාන්‍ය සහ ඇමෙරිකානු ව්‍යාපාරිකයෝ පිරිසක් සහභාගී වී සිටියහ.   සිකුරාදා තම පක්ෂ නායකත්වයෙන් සමු ගන්නා තෙරේසා මේ, උදෑසන භෝජන සංග්‍රහයෙන් අනතුරුව, තම නිල කාර්යාලයේදී තවත් සාකච්ඡා වටයක් පැවැත්වීමට නියමිතය. එහිදී දෙදෙනා එකඟ නොවන කාරණා කිහිපයක් පිළිබඳව අදහස් හුවමාරු කර ගැනීමට නියමිත බව සඳහන් වේ. "}, {"headline": "ඉන්දියාව: කාන්තාවන්ට පොදු ප්‍රවාහනය නොමිලේ සැපයීමට කෙජ්රිවාල් තීන්දු කරයි", "date": "2019 ජුනි 5", "news": "ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. ප්‍රධාන ඇමතිවරයා පවසන්නේ බස් රථවල සහ මෙට්‍රෝ දුම්රියවල නොමිලේ ගමන් කිරීමට අවස්ථාව සැලසීමෙන් දිල්ලි නගරයේ කාන්තාවන්ගේ ආරක්ෂාව වර්ධනය වනු ඇති බවය.  දිල්ලි යනු ඉන්දියාවේ ස්ත්‍රී දූෂණ වැඩි ම සංඛ්‍යාවක් වාර්තා වන නගර අතරින් එකකි.  2012 වසරේදී බස් රථයක් තුළදී සිසුවියක සමූහ දූෂණයකට ලක් කර ඇය ඝාතනය කරනු ලැබීමත් සමග දැවැන්ත උද්ඝෝෂණ ආරම්භ විය.  කෙසේ වෙතත්, කාන්තාවන්ගේ ආරක්ෂාව තහවුරු කිරීමට කෙජ්රිවාල් ඉදිරිපත් කරන යෝජනාව උපකාර වනු ඇත්දැයි යන්න ඇතැමුන්ට එත්තු ගැන්වී නොමැත.  කෙසේ වෙතත්, එම තීරණයට දිල්ලි වැසියන්ගෙන් සාර්ථක ප්‍රතිචාරයක් ලැබී නැතැයි දේශපාලන විචාරකයෝ පෙන්වා දෙති. දිල්ලි නගරයේ පිහිටි ඉන්දීය තාක්ෂණ ආයතනයේ සේවය කරන ප්‍රවාහන විශේෂඥයෙකු වන දිනේෂ් මෝහන් බීබීසී පුවත් සේවයට පැවසුවේ, නොමිලේ පොදු ප්‍රවාහන සේවා සැපයීමෙන් ගැටලුවට විසඳුමක් නොලැබෙන බවය. \"මෙට්‍රෝ එකේදි විතරක් ආරක්ෂා වෙලා වැඩක් නෑ. කාන්තාවන් යන එන හැම තැනකදි ම ආරක්ෂාව ගැන හිතන්න ඕන. පාරේ ඇවිදගෙන යන එක කොයිතරම් ආරක්ෂිත කියලා හොයලා බලන්න ඕන. මෙට්‍රෝ දුම්රියපොළට එන අතරතුර ආරක්ෂාව ගැන සිතන්න ඕන. මේ යෝජනාවේ අරමුණ ආරක්ෂාව නම් ඒක හැම පැත්තකින් ම තහවුරු වෙන්න ඕන. ආරක්ෂාව මෙට්‍රෝ දුම්රියපොළෙන් ආරම්භ වෙලා එතනින් අවසන් විය යුතු නැහැ. මම හිතන්නේ නැහැ මේ යෝජනාවෙන් ඒවා ගැන හිතලා තියෙනවා කියලා.\" දිල්ලි මෙට්‍රෝ දුම්රිය සේවාවේ සියලු දුම්රියවල ධාවනය වන දිශාවේ ඇති පළමු මැදිරිය දැනටමත් කාන්තාවන්ට පමණක් වෙන් කර තිබේ. අදාළ යෝජනාව සම්බන්ධයෙන් සමාජ මාධ්‍යවල ද දැඩි කතාබහට ලක් වේ.  ආර්ථික විද්‍යාඥයින්, මාධ්‍යවේදීන් ඇතුළු විශාල පිරිසක් අදාළ යෝජනාව ප්‍රතික්ෂේප කර ඇති අතර, ඇතැම් කාන්තාවන් පවසන්නේ, ඔවුන් පොදු ප්‍රවාහන සේවා වෙනුවෙන් තවදුරටත් මුදල් ගෙවන බවය. කෙසේ වෙතත්, මෙම යෝජනාවට පක්ෂව අදහස් පළ කරන්නෝ ද වෙති. කෙජ්රිවාල් සිය යෝජනාව නිවේදනය කළ ද, එය සැබවින් ම ක්‍රියාත්මක වන තුරු බලා සිටීමට කාන්තාවන්ට සිදුවනු ඇත. පළාත් ආණ්ඩුව මෙන්ම ඉන්දීය මධ්‍යම ආණ්ඩුව ද දිල්ලි මෙට්‍රෝ දුම්රිය සංස්ථාවේ සම කොටස්කරුවෙකු වන බැවින් අදාළ යෝජනාවට මධ්‍යම රජයේ අනුමැතිය අවශ්‍ය වේ.  එහෙත්, කෙජ්රිවාල් පවසා ඇත්තේ, මීට අදාළ වියදම් පළාත් ආණ්ඩුව විසින් ගෙවනු ලබන හෙයින් මධ්‍යම ආණ්ඩුවේ අනුමැතියක් අත්‍යවශ්‍ය නොවන බවය. දිල්ලි පළාත් ආණ්ඩුවේ ප්‍රවාහන අමාත්‍ය කයිලාෂ් ගාලොට් ද පැවසුවේ, මේ සඳහා කිසිදු අනුමැතියක් අවශ්‍ය නොවන බවය. ඇතැම් පිරිස් චෝදනා කරන්නේ, මෙය කෙජ්රිවාල්ගේ පූර්ව මැතිවරණ උපක්‍රමයක් බවය. දිල්ලි පාලන ප්‍රදේශයේ මැතිවරණය ලබන වසරේදී පැවැත්වීමට නියමිතය. දිල්ලි මෙට්‍රෝ දුම්රිය සංස්ථාව මෙතෙක් මේ සම්බන්ධයෙන් නිල ප්‍රතිචාරයක් දක්වා නොමැත. එහෙත්, එම ආයතනයේ නියෝජිතයෙකු උපුටා දක්වන 'ටයිම්ස් ඔෆ් ඉන්ඩියා' පුවත්පත වාර්තා කළේ, එම යෝජනාව සම්මත වුවහොත් එය ක්‍රියාත්මක කිරීම \"දුෂ්කර\" වනු ඇති බවය. දිල්ලිහි ගෘහ නිර්මාණ ශිල්පිනියක සහ නගර සැලසුම් ශිල්පිනියක වන සෝනල් ෂා ට්විටර් පණිවුඩයක් පළ කරමින් පවසා ඇත්තේ, කාන්තාවන්ගේ ආරක්ෂාව සම්බන්ධයෙන් ඵලදායී පියවරක් ගැනීම සඳහා කරුණු රැසක් පිළිබඳව අවධානය යොමු කළ යුතු බවය. පොදු ප්‍රවාහන සේවයේ දැනටමත් පවතින ගැටලු රැසකට විසඳුම් ලබා දීමට පළමුවෙන් පියවර ගත යුතු බව ඇය පෙන්වා දී තිබේ. "}, {"headline": "සුඩාන අර්බුදය: විපක්ෂය සහ ආරක්ෂක අංශ අතර ගැටුම්වලින් විශාල පිරිසක් මරුට", "date": "2019 ජුනි 6", "news": "සුඩානයේ ආරක්ෂ අංශ සහ විපක්ෂ විරෝධතාකරුවන් අතර ඇති වී තිබෙන ගැටුම් හේතුවෙන් එරට තුළ දේශපාලනික අර්බුදයක් නිර්මාණය වී තිබේ. විපක්ෂයට සම්බන්ධ වෛද්‍යවරුන් බදාදා (ජූනි 05) පැවසුවේ, සුඩානයේ කාටූම් අගනුවර පැවති ප්‍රජාතන්ත්‍ර හිතවාදී උද්ඝෝෂණ අතරතුර අවම වශයෙන් පුද්ගලයින් 100 දෙනෙකු පමණ ඝාතනය වී ඇති බවය. කාටූම්හි නයිල් නදියේ තිබී මළ සිරුරු 40ක් අඟහරුවාදා ගොඩගත් බව ඔවුහු පැවසූහ. කෙසේ වෙතත්, එම සංඛ්‍යා ලේඛන ප්‍රතික්ෂේප කරමින් එරට බලධාරියෙකු පැවසුවේ ජීවිතක්ෂයට පත් පිරිස 46 දෙනෙකුට ආසන්න බවය. මේ සම්බන්ධයෙන් සුඩාන පාලකයින් කිසිදු අදහසක් පළ කර නොතිබූ අතර සෞඛ්‍ය අමාත්‍යංශයේ අදාළ නිලධාරියා එම ඝාතන සංඛ්‍යාව 46ක් බවට බ්‍රහස්පතින්දා (ජූනි 06) තහවුරු කළේය. අර්බුදය සම්බන්ධයෙන් සාකච්ඡා කිරීමට පැමිණෙන ලෙස සුඩානයේ ආරක්ෂක කවුන්සිලය කර ඇති යෝජනාව විපක්ෂ ක්‍රියාකාරීන් ප්‍රතික්ෂේප කර ඇත්තේ, විරෝධතාකරුවන්ට එරෙහිව ප්‍රචණ්ඩකාරී මර්දනයක් ක්‍රියාත්මක වන පරිසරයක් තුළ ආරක්ෂක කවුන්සිලය විශ්වාස කළ නොහැකි බව පවසමිනි. කාටූම් අගනුවර වෙසෙන නිවැසියන් බීබීසී පුවත් සේවයට පැවසුවේ, තමන් බියෙන් ජීවත් වන බවය. කෙසේ වෙතත්, ආරක්ෂක කවුන්සිලයේ නියෝජ්‍ය ප්‍රධානියෙකු වන මොහොමඩ් හමදාන් පවසා ඇත්තේ, ප්‍රචණ්ඩකාරී මර්දනයක් සිදු නොවන අතර විරෝධතාකරුවන් මැර කල්ලි සහ මත්ද්‍රව්‍ය ජාවාරම්කරුවන් සමග සම්බන්ධ වී සිටින බවය. \"අපි අර්බුදයක් ඇති කරන්න ඉඩ දෙන්නේ නැහැ. ඒ වගේ ම අපි ආපස්සට යන්නෙත් නෑ. අපි නීතිය හරහා රටේ ගෞරවය ඇති කළ යුතුයි.\" කාටූම් වෙතින් ලැබෙන වාර්තා රැසක සඳහන් වන්නේ, රැපිඩ් සපෝර්ට් ෆෝසස් නමැති සන්නද්ධ ඒකකයේ සාමාජිකයින් නගරයේ අස්සක් මුල්ලක් නෑර පීරමින් සිවිල් වැසියන් ඉලක්ක කරමින් ප්‍රහාර එල්ල කරන බවය. මීට පෙර ජන්ජාවීද් සන්නද්ධ කල්ලිය ලෙස හැඳින්වූ රැපිඩ් සපෝර්ට් ෆෝසස් නමැති සන්නද්ධ කල්ලිය 2003 වසරේදී ඩාෆූර්හි සිදු කළ දරුණු කෲර ක්‍රියා නිසා අපකීර්තියට පත්ව සිටී. වසර 30ක් පුරා ඒකාධිපති පාලනයක් ගෙන ගිය ජනාධිපති ඕමාර් අල් බෂීර්ට එරෙහිව පැවති ප්‍රජාතන්ත්‍ර හිතවාදී උද්ඝෝෂණ හමුවේ අප්‍රේල් මස ඔහු ධූරයෙන් නෙරපනු ලැබීමෙන් අනතුරුව සුඩානය පාලනය කරනු ලබන්නේ, හමුදා කවුන්සිලය විසිනි. විරෝධතාකරුවන් ආරක්ෂක මූලස්ථානය ඉදිරිපිට පිහිටි චතුරශ්‍රයට රැස්ව සිටි අතර ඔවුන්ගේ නියෝජිතයන් හමුදා කවුන්සිලය සමග සාකච්ඡා කර තිබිණි.  එහිදී එකඟ වී තිබුණේ වසර 3ක් යන තුරු අන්තර්පාලනයක් ගෙන ගොස් ඉන්පසු මැතිවරණයක් පැවැත්වීමටය. නමුත් පසුගිය සඳුදා පැමිණි ආරක්ෂක අංශ චතුරශ්‍රයේ රැඳී සිටි නිරායුධ විරෝධතාකරුවන් වෙත වෙඩි තබා ඇත.  හමුදා කවුන්සිලයේ ප්‍රධානී ජෙනරල් අබ්ඩෙල් අල් බර්හැන් නිවේදනය කළේ අදාළ එකඟතාව අවලංගු කරනු ලැබ ඇති අතර මාස 9 ක් ඇතුළත මැතිවරණයක් පවත්වන බවය. තවදුරටත් කියවන්න. "}, {"headline": "රුසියානු විදුලි සංදේශ සමාගමක් සහ චීන 'හුවාවි' අතර ගිවිසුමක්", "date": "2019 ජුනි 7", "news": "රුසියාව තුළ 5G තාක්ෂණය ව්‍යාප්ත කිරීම සඳහා චීනයේ'හුවාවි'  සමාගම රුසියානු එම් ටී එස් නම් විදුලි සංදේශ සමාගම සමඟ ගිවිසුමකට අත්සන් තැබීය.  ඒ අනුව ලබන වසර ඇතුළත සමාගම් දෙක රුසියාව තුළ 5G ජාලය වර්ධනය කිරීමට කටයුතු කරනු ඇත. මෙම සමාගම් මේ ගිවිසුමට එළඹුණේ චීන ජනාධිපති ෂී ජින්පින් රුසියාවේ තෙදින නිල සංචාරයක නිරතව සිටින අතරවාරයේය.   ඔවුන්  අතර මෙම එකඟතාවය ඇති වූයේ ජාතික ආරක්ෂාවට තර්ජනයක් බව පවසමින් ඇමෙරිකාව ප්‍රමුඛ ඇතැම් බටහිර රටවල් චීනයේ 'හුවාවි' සමාගමට බාධක පණවා තිබෙන පසුබිමකය.  රුසියානු විදුලි සංදේශ සමාගම නිකුත් කර තිබූ නිවේදනයක් උපුටා දක්වමින්   පුවත් සේවය සඳහන් කළේ ගිවිසුම ප්‍රකාරව ඉදිරියේදී රුසියාව තුළ 5G තාක්ෂණය වැඩිදියුණු කිරීමට බලාපොරොත්තු වන අතර 2019 - 2020 අතර කාලය තුළ 5G ජාලය ද වැඩිදියුණු කිරීම නියමු ව්‍යාපෘතියක් ලෙස දියත් කෙරෙන බවය. මාස කිහිපයක සිට ජාත්‍යන්තර පරීක්ෂාවකට ලක්ව සිටින 'හුවාවි' සමාගමට මෙම ගණුදෙනුව යම් අස්වැසිල්ලක් වනු ඇතැයි අපේක්ෂා කෙරේ.  වෙළෙඳ ක්ෂේත්‍රයෙන් ඇරඹි චීන ඇමෙරිකා බල අරගලයේ කේන්ද්‍රස්ථානයක් බවට අද 'හුවාවි' සමාගම පත්ව තිබේ. එම අරගලය තාක්ෂණික ක්ෂේත්‍රය තුළට ද පිවිස ඇත. ලොව විශාලතම දුරකථන උපාංග නිෂ්පාදකයා ලෙස සැලකෙන 'හුවාවි' සමාගම සිය 5G ජාලවලින් අවහිර කිරීමට පියවර ගන්නා මෙන් එක්සත් ජනපදය සිය මිත්‍ර රටවල උනන්දු කරමින් සිටී.  සිය \"රහසිගත නිරීක්ෂණ\" සඳහා චීනය  හුවාවී උපාංග යොදාගැනීමට ඉඩ තිබෙන බව ඇමෙරිකාවේ තර්කය වී තිබේ.  නමුත් මෙම චෝදනා ප්‍රතික්ෂේප කරන Huawei 'හුවාවි'  පවසන්නේ, තමන් රජයෙන් පරිබාහිර ස්වාධීන සමාගමක් බවය.  දැනටමත් ඔස්ට්‍රේලියාව සහ නවසීලන්තය ඇතුළු ඇතැම් රටවල්  5G ජංගම දුරකථන ජාල සඳහා උපාංග සැපයීම 'හුවාවි' Huawei  සමාගමෙන් ඉවත්කර තිබේ. ''හුවාවි' සමාගම එක්සත් ජනපදය සමග වෙළෙඳ ගණුදෙනුවල  නියැලීමට අවශ්‍ය බලපත්‍ර නොමැති සමාගම් අතරින් එකක් ලෙස ලැයිස්තුගත කිරීමට ජනාධිපති ට්‍රම්ප් පාලනය ඉකුත් මාසයේ පියවර ගැනීමෙන් පසු , හුවාවී සමඟ ගණුදෙනු තහනම් කිරීම සඳහා වොෂින්ටනය ගන්නා උත්සාහය තවත් උත්සන්න වී තිබේ. ලෝකයේ දෙවන විශාලතම ජංගම දුරකතන නිෂ්පාදකයා වන Huawei 'හුවාවි' දුරකතනවල ඇන්ඩ්‍රොයිඩ් (Android) තාක්ෂණයට අදාළ යම් යාවත්කාලීන කිරීම් නතර කිරීමට ගූගල් සමාගම පසුගිය දා පියවර ගනු ලැබීය. මේ හේතුවෙන්, 'හුවාවි'සමාගමේ නවතම ජංගම දුරකතන නිෂ්පාදනවල සමහර ගූගල් ඇප් වර්ග ඇතුළත් නොවෙනු ඇත. නමුත්, දැනට විකිණී අවසන් සහ වෙළෙඳපොළෙහි පවතින 'හුවාවි' Huawei සහ Honor ජංගම දුරකතන සහ ටැබ්ලට් උපකරණවල ආරක්ෂණ ඇප් යාවත්කාලීන කිරීම් සහ විකිණීමෙන් පසු ලබා දෙන සේවාවන් දිගින් දිගටම සිදු කරන බව එහිදී Huawei සමාගම පැවසීය. දැනට 'හුවාවි' Huawei ජංගම දුරකතන භාවිත කරන්නන්ට ආරක්ෂණ මෘදුකාංග ඔස්සේ ගූගල් ඇප් සහ Google Play (ගූගල් ප්ලේ) යාවත්කාලීන කිරීමේ හැකියාව තිබේ. නමුත් මෙම වසර අවසානයේ ගූගල් සමාගම එළිදක්වන ඇන්ඩ්‍රොයිඩ් තාක්ෂණයේ නවතම මාදිලිය 'හුවාවි' Huawei උපාංගවලට නොලැබෙනු ඇත. යූටියුබ් සහ 'ගූගල් මැප්ස්' වැනි ඇප් ඉදිරි කාලයෙහි 'හුවාවි' Huawei උපාංගවල ක්‍රියාත්මක නොවෙනු ඇත. මේ අතර, 'හුවාවි' Huawei උපාංග සහ ඒවා ඇමරිකානු වෙළෙඳ ගිවිසුම් කඩ කර ඇත්දැයි යන්න පිළිබඳ ඉතා සියුම් ලෙස පරීක්ෂා කර බලන බව ජපානයේ පැනසොනික් (Panasonic ) සමාගම මැයි 23 දා ප්‍රකාශ කර තිබිණ. Huawei සමාගම වසරකට ඩොලර් බිලියන 67කට ආසන්න වටිනාකමකින් යුත් තාක්ෂණික උපාංග මිලට ගන්නා අතර, මින් පසු ඒ සියල්ල සිය සමාගම තුළම වැඩිදියුණු කර ගැනීමට ක්‍රියා කරන බව සමාගම ප්‍රකාශ කර තිබිණ. ඇමරිකානු රජය සමග පවතින ඝට්ටන සමථයකට පත් නොවුනහොත් ඉදිරියේ දී එළිදක්වන 'හුවාවි' Huawei උපාංගවල ක්‍රියාකාරකම් අඩු වීමට ඉඩ ඇත. එසේ නොමැතිනම් 'හුවාවි' Huawei ඇන්ඩ්‍රොයිඩ් තාක්ෂණයෙන් සම්පූර්ණයෙන් ඉවත් වී ඔවුන් විසින්ම නිර්මාණය කරන නව තාක්ෂණයක් හඳුන්වා දීමට ද ඉඩ තිබේ. Huawei සහ ගූගල් සමාගම අතර ව්‍යාපාර ඉදිරියට පවත්වාගෙන යෑමට අදාළ බලපත්‍රය නිකුත් කිරීමට එක්සත් ජනපදයේ වෙළෙඳ සහ ආරක්ෂණ කාර්යාංශයට හැකියාව ඇත. එසේ නොමැතිනම්, සියලු වාරණ ඉවත් කර පෙර තිබූ තත්වයට නැවත යෑමේ හැකියාව ද පවතී. කෙසේවෙතත්, බටහිර වෙළෙඳපොළෙ තුළ 'හුවාවි' Huawei සමාගමට කෙටි කාලීන දැඩි අලාභවලට මුහුණ පෑමට සිදු වෙනු ඇත. "}, {"headline": "සංචාර සහ ව්‍යාපාර සඳහා විවෘත වන ජාත්‍යන්තර අභ්‍යවකාශ මධ්‍යස්ථානය", "date": "2019 ජුනි 7", "news": "2020 වසරේ සිට ජාත්‍යන්තර අභ්‍යවකාශ මධ්‍යස්ථානය සංචාරකයන්ට විවෘත කිරීමට නාසා ආයතනය අවසර ලබා දී තිබේ.  සංචාර සහ වෙනත් ව්‍යාපාර සඳහා අභ්‍යවකාශ මධ්‍යස්ථානය විවෘත කරන බව ද නාසා ආයතනය නිවේදනය කළේය.  වසරකට දෙවරක් පමණ ගගනගාමීන් අභ්‍යවකාශ මධ්‍යස්ථානය තුළ කෙටි ක්‍රියාන්විතවල යෙදීමට නියමිත බව එහි නියෝජ්‍ය අධ්‍යක්ෂ රොබින් ගේටන්ස් පැවසීය.   අභ්‍යවකාශ මධ්‍යස්ථානයේ පළමු කොටස කක්ෂගත කෙරුණේ 1998 වසරේදීය. 2011 වසරේ නොවැම්බර් මස සිට ගගනගාමීන් නොකඩවා එහි රැඳී සිටියි.  \"නාසා ආයතනය ජාත්‍යන්තර අභ්‍යවකාශ මධ්‍යස්ථානය වෙළෙඳ අවස්ථා සඳහා විවෘත කරනවා. අපි කවදාවත් මේ වගේ දෙයක් කරලා නැහැ,\" ප්‍රධාන මූල්‍ය නිලධාරී ජෙෆ් ද විට් පැවසුවේය.   පෞද්ගලික ගගනගාමීන්හට ජාත්‍යන්තර අභ්‍යවකාශ මධ්‍යස්ථානයේ සංචාරය කිරීම සඳහා දින 30කට ආසන්න කාලයකට අවසර ලැබෙන බව නාසා ආයතනය නිවේදනය කරයි. නමුත් සංචාරකයන් රැගෙන යනු ලබන්නේ ඇමරිකානු අභ්‍යවකාශ යානාවක පමණි.   පෞද්ගලික ව්‍යාපාර කණ්ඩායම්වලට ඇතුළු වන පිරිස තීරණය කළ යුත්තේ අදාළ සමාගම් වන අතර, පෞද්ගලික ගගනගාමීන් අභ්‍යවකාශ ගමනට අවශ්‍ය පුහුණුව ලබා සිටිය යුතු අතර යහපත් සෞඛ්‍ය තත්වයේ පසුවිය යුතුය.      මෙම ගමන් සඳහා සමාගම් දෙකකින් යානා බදු ගැනීමට නාසා ආයතනය ක්‍රියා කර තිබේ. එලන් මස්ක් හිමිකම් කියන SpaceX සහ බෝයිං ආයතනය නිපදවන ස්ටාර්ලයිනර් (Starliner) එම යානා දෙකය.    මින් පෙර, සියලු වෙළෙඳ කටයුතු සඳහා මෙන්ම පෞද්ගලික ගගනගාමීන් ලාභ ලැබීම සඳහා සිදු කරන පරීක්ෂණ සඳහා අභ්‍යවකාශ මධ්‍යස්ථානය යොදා ගැනීම සම්පූර්ණයෙන් තහනම් කර තිබිණි.   කෙසේවෙතත්, අභ්‍යවකාශ මධ්‍යස්ථානයේ අයිතිය ඇත්තේ නාසා ආයතනයට නොවන අතර, රුසියාව සමග එක්වී 1998දී එය ගොඩනගා තිබේ. ඇමරිකානු ව්‍යාපාරික ඩෙනිස් ටිටෝ රුසියාවට ඩොලර් මිලියන 20ක් ගෙවීමෙන් පසු 2001 දී අභ්‍යවකාශ මධ්‍යස්ථානයට ගිය පළමු සංචාරකයා බවට පත් විය.  2024 වන විට නැවත සඳ මතට ගොඩබැසීමට සැලසුම් කර තිබෙන බව ද නාසා ආයතනය හෙළි කළේය. මෙවර ගමනට කාන්තාවක් එක් කර ගැනීමට ද ඔවුන් සැලසුම් කර තිබේ.  "}, {"headline": "පාස්කු ප්‍රහාරයේ සාක්ෂි විමසීම: \"කාත්තන්කුඩිය අරාබිකරණය වුණේ හිස්බුල්ලාගේ පාලන සමයේ\"", "date": "2019 ජුනි 12", "news": "මඩකලපුව \"කාත්තන්කුඩිය නගරය අරාබිකරණය වීම\" නැගෙනහිර පළාතේ හිටපු ආණ්ඩුකාර එම් එල් ඒ එම් හිස්බුල්ලාගේ පාලන සමයේ සිදුවූ බවට පාස්කු ඉරිදා ප්‍රහාරය පිළිබඳව විමර්ශනය කරන පාර්ලිමේන්තු විශේෂ කාරක සභාව ඉදිරියේ සාක්ෂි විමසීමේදී කරුණු ඉදිරිපත් විය.  කාත්තන්කුඩිය පල්ලිය සහ ආයතන සම්මේලනයේ සභාපතිවරයා වෙනුවෙන් පෙනී සිටි, නීතිඥ අබුසාලි උවයිස් අඟහරුවාදා (ජූනි 11) පස්වරුවේ සාක්ෂි ලබා දුන් අවස්ථාවේදී ආචාර්ය ජයම්පති වික්‍රමරත්න සක්ෂිකරුගෙන් මෙලෙස ප්‍රශ්න කළේය.   'කාත්තන්කුඩිය අරාබිකරණය වෙනවා කියලා ඒ ප්‍රදේශවලට යන අය කියනවා. කවුද ඒක පටන් ගත්තේ?'  හිස්බුල්ලාගේ කාලේ තමයි වුණේ. ඔහුගේ කාලේ තමයි රටඉඳි ගස් වැව්වේ.  ඒ කියන්නේ පුරෝගාමියා හිස්බුල්ලා ද?  ඔහු පුරෝගාමියා ද කියන්න මම දන්නේ නෑ. නමුත් ඔහුගේ කාලයේ තමයි ඒ වෙනස වුණේ.  මෙහිදී අදහස් දැක්වූ පාර්ලිමේන්තු මන්ත්‍රී, මහාචාර්ය ආශු මාරසිංහ ප්‍රකාශ කළේ, \"බැටිකලෝ කැම්පස් ප්‍රයිවට් ලිමිටඩ් එකට තමන් ඇතුළු පිරිසක් ගිය\" බවත්, එහිදී ''අපි ඉන්නේ සෞදියේ'' යැයි තමන්ට එහිදී දැනුණු බවත්ය.  කාත්තන්කුඩියේ අරාබි බසින් දක්නට ලැබෙන දැන්වීම් පුවරු ගැන ද එහිදී සංවාදයක් ඇති විය. මෙම සංවාදයේදී එම් ඒ සුමන්තිරන් විමසා සිටියේ එම පුවරු නගර සභාව හරහා ඉදිකෙරෙන බැවින් නගර සභාව පාලනය කරන්නේ කවුරුන් ද? යනුවෙනි.  ඊට පිළිතුරු දුන් සාක්ෂිකරු පැවසුවේ, නගර සභාව පාලනය කරන්නේ \"හිස්බුල්ලාගේ කණ්ඩායම\" බවය.  එම අවස්ථාවේදී මහාචාර්ය ආශු මාරසිංහ පාසල් කිහිපයක නම් සඳහන් කරමින් පෙන්වා දුන්නේ, ඒවාට හිටපු ආණ්ඩුකාරවර හිස්බුල්ලාගේ, ඔහුගේ පුත්‍රයාගේ සහ මවගේ නම් යොදා ඇති බවය. එමෙන් ම \"හිස්බුල්ලා චතුරශ්‍රයක්\" පිළිබඳව ද ඔහු සක්ෂිකරුගෙන් විමසීය.  එහිදී සාක්ෂිකරු සඳහන් කළේ, හිස්බුල්ලා චතුරශ්‍රයක් ගැන තමන් නොදන්නා නමුත් ඉරාන ගෘහ නිර්මාණ සැලැස්මට අනුව සාදන ලද ගොඩනැගිලි දැක තිබෙන බවය.  මඩකලපුවේ ඉදිවෙන විශ්වවිද්‍යාල සංකීර්ණයේ බාහිර ස්වරූපය පිළිබඳව බීබීසී සිංහල සේවය පසුගිය දා හිටපු ආණ්ඩුකාර එම් එල් ඒ එම් හිස්බුල්ලාගෙන් විමසීමක් කළ විට ඔහු කියා සිටියේ \"නමගිය සිංහල බෞද්ධ ගෘහනිර්මාණ ශිල්පියෙකු විසින් මෝගල් ගෘහනිර්මාණ ශිල්පයට අනුව එය සැලසුම් කළ,\" බවය. \"රජයේ මුදල්වලින් හදන විශ්වවිද්‍යාල ඒ ඒ ප්‍රදේශවලට ගැලපෙන විදිහට නිර්මාණය කරන්නේ. පේරාදෙණිය, යාපනය විශ්වවිද්‍යාල ඒ ඒ පළාත්වල පවතින සංස්කෘතියට අනුව නිර්මාණය කර තිබෙනවා. අපි මේක අපේ සල්ලිවලින් හදන්නේ. ඒක අපිට අවශ්‍ය විදිහට හදන්න පුළුවන්.\" \"අග්නිදිග විශ්වවිද්‍යාලය බලන්න. එතන මුස්ලිම් ගෘහනිර්මාණ ශිල්පය තිබෙනවා. නමුත් එහි සිංහල ළමයි ඉගෙන ගන්නවා,\" හිටපු ආණ්ඩුකාරවර හිස්බුල්ලා මීට ඉහතදී බීබීසී සිංහල සේවය සමඟ පැවසීය. කෙසේ නමුත් කාත්තන්කුඩිය \"අරාබිකරණයට\" ලක් වීම සම්බන්ධයෙන් තමන්ට නැගෙන චෝදනා පිළිබඳව ප්‍රතිචාරය ලබා ගැනීම සඳහා නැගෙනහිර පළාතේ හිටපු ආණ්ඩුකාර එම් එල් ඒ එම් හිස්බුල්ලා ඇමතීමට බීබීසී සිංහල සේවය දැරූ සෑම උත්සාහයම අසාර්ථක විය. පාස්කු ඉරිදා ප්‍රහාරයට සම්බන්ධ සහරාන් ඉතා දිළිඳු පවුලක අයෙකු බවත්, 2017 වසරේදී සහරාන් ඇතුළු කණ්ඩායම ප්‍රචණ්ඩ ක්‍රියා සඳහා ගල්, කඩු, පිහි, මුගුරු භාවිත කර ඇති බවත් නීතිඥ අබුසාලි උවයිස් පාර්ලිමේන්තු විශේෂ කාරක සභාව ඉදිරියේ සාක්ෂි දෙමින් පැවසීය. සාක්ෂිකරු පෙන්වා දුන්නේ, ඉතා කෙටි කලක් තුළ සහරාන්ට මුදල් මෙන් ම බෝම්බ පිළිබඳ දැනුම ලැබුණේ කෙසේ ද යන්න මුස්ලිම් ජනයාට ද ගැටලුවක් වී ඇති බවය. ශ්‍රී ලංකාවේ ජීවත් වන මුස්ලිම් ජනයාට විශාල වරප්‍රසාද හිමි වී ඇති අතර වෙන ම මුස්ලිම් විවාහ නීතියක් තිබීම, දේපළ සම්බන්ධ නීතියක් තිබීම ආදිය පිළිබඳව ද සඳහන් කළ සාක්ෂිකරු පැවසුවේ, එලෙස වරප්‍රසාද ලත් රටක අන්තවාදය ඇති වීම පිළිගත නොහැකි බවය.  "}, {"headline": "අප අමතන්න", "date": "2016 අප්‍රේල් 11", "news": "ඔබේ අදහස් අප වෙත දන්වන්න. ඔබේ ප්‍රතිචාර, ගැටලු සහ ඉල්ලීම් යොමුකිරීම සඳහා කරුණාකර පහත පෝරමය පුරවා මෙම පිටුවේ පහළින් ඇති 'යවන්න' යැයි දැක්වෙන ස්ථානය 'ක්ලික්' කරන්න. ඔබේ ප්‍රතිචාරය සම්බන්ධයෙන් වාර්තා කිරීම සහ කටයුතු කිරීම පිණිස පැමිණිලි සහ ග්‍රාහක සම්බන්ධතා පද්ධතිවලට සහාය දීමේ අරමුණින් අප විසින් යොදාගනු ලබන සේවා සපයන්නන් සහ බීබීසීය විසින් ඔබ ලබාදෙන පෞද්ගලික දත්ත සකස් කරනු ලැබේ.  අපගේ රඳවා ගැනීමේ ප්‍රතිපත්තිය සහ දත්ත ආරක්ෂා කිරීමේ නීතියට අනුකූලව බීබීසීය සහ අපේ සේවා සපයන්නන් විසින් ඔබේ දත්ත රඳවාගනු ඇත. මාධ්‍ය ආයතනයක් ලෙසින් ග්‍රාහකයන්ගේ අදහස් සහ ඔවුන් අවධානය පළකරන කරුණු සම්බන්ධයෙන් ප්‍රතිචාර දැක්වීමේ සහ ඔවුන් සමග සම්බන්ධතා පැවැත්වීමේ නීත්‍යානුකූල පදනම යටතේ බීබීසීය විසින් ඔබේ දත්ත සකස් කරනු ඇත. බීබීසීය ඔබේ දත්ත සම්බන්ධයෙන් කටයුතු කරන්නේ කෙසේ දැයි වැඩි විස්තර දැනගැනීම පිණිස   පිටුවට පිවිසෙන්න. ඔබේ පෞද්ගලික දත්ත සම්බන්ධයෙන් අප කටයුතු කරන ආකාරය ගැන ඔබ බීබීසීය වෙත ඉදිරිපත් කළ පැමිණිල්ලක් සම්බන්ධයෙන් අපේ ප්‍රතිචාරය පිළිබඳ ඔබ සෑහීමකට පත් නොවන්නේ නම් ඔබට තොරතුරු කොමසාරිස්වරයාගේ කාර්යාලය වෙත පැමිණිල්ලක් ඉදිරිපත් කළ හැකිය.  BBC Sinhala Service New Broadcasting House,  Portland Place  London W1A 1AA දුරකථන: +44 (0) 20 36144039 + 44 (0)20 36140556 + 44 (0)20 36140555 + 44 (0)20 36140554 + 44(0) 20 36140551 + 44(0) 20 36140552 Skype BBC Sinhala ශ්‍රී ලංකාවේදී: සංදේශය තැපැල් පෙට්ටිය 654 කොළඹ නොඑසේනම් sinhala@bbc.co.uk ලිපිනයට ඔබට අපවෙත ඊමේල් පණිවුඩයක් එවිය හැකිය. "}, {"headline": "පුද්ගලිකත්වය ආරක්ෂාකිරීමේ ප්‍රතිපත්තිය", "date": "2016 අප්‍රේල් 11", "news": "ඔබ බීබීසීයේ සේවා භාවිතාකරන අවස්ථාවලදී ඔබේ සහ ඔබේ පවුල පිලිබඳ පුද්ගලික තොරතුරු ආරක්ෂාකිරීමට බීබීසීය කැපවී සිටී. බීබීසීයේ සම්පුර්ණ සේවාවන් ඔබට ලබාදීම පිණිස ඇතැම් අවස්ථාවල ඔබේ පුද්ගලික තොරතුරු රැස්කිරීමට අපට සිදුවේ. ඔබ එවැනි තොරතුරු අපට ලබාදෙන සෑම අවස්ථාවකම 1998 දත්ත ආරක්ෂාකිරීමේ පණත ඇතුලු පුද්ගලික තොරතුරු ආරක්ෂාකිරීම පිලිබඳ බ්‍රිතාන්‍ය නීති පිළිපැදීමට අපි නීතියෙන් බැඳීසිටිමු. තුන්වැනි පාර්ශවයන්ට අයත් සහ කළමනාකරණය කරනු ලබන වෙබ් අඩවිවලට යොමු අපේ වෙබ් අඩවිවල ඇතුලත්වේ. එවැනි බාහිර වෙබ් අඩවිවල අන්තර්ගතය පිළිබඳව බීබීසීය කිසිදු වගකීමක් නොදරන අතර, එම අඩවි භාවිතකරන්නේනම් එහි වගකීම ඔබ භාරගත යුතුය. පුවත් හසුන් ලබාගැනීමට, තරඟවලට හා සජීවී සංවාදවලට සහභාගිවීමට හෝ පලකිරීම සඳහා ඔබේ අදහස් ලියා එවන අවස්ථාවක් වැනි බීබීසී වෙබ් අඩවියක් ලබාදෙන සේවාවක් ලබාගැනීමට හෝ අන්තර් ක්‍රියාකාරිත්වයට එක්වීමට ඔබ උත්සාහකරන අවස්ථාවලදී ඔබේ නම, ලිපිනය, ඊමේල් ලිපිනය, දුරකථන හෝ ජංගම දුරකථන අංකය හෝ උපන්දිනය වැනි තොරතුරු ලබාදෙනමෙන් අප විසින් ඉල්ලා සිටිනු ලැබීමට ඉඩ තිබේ. අවශ්‍ය ක්ෂේත්‍රවල ඔබේ තොරතුරු ඇතුලත් කිරීම මඟින් ඔබ ඉල්ලා තිබෙන සේවාවන් ලබාදීමට බීබීසීයට සහ එහි සේවා සපයන්නන්ට ඔබ විසින් බලය පවරනු ලැබේ. බීබීසීය සැමවිටම 'කුකී' භාවිතාකරයි. කුකී යනු අන්තර්ජාලයේ ඔබ ප්‍රියකරන මාතෘකා සහ අඩවි පිලිබඳ මතක තබාගෙන ඒ අනුව අපේ වෙබ් අඩවිය සකස්කිරීමට අපට අවස්ථව සලසන කුඩා දත්ත ගබඩාවකි. සියලුම ආකාරයේ කුකීවලට අවසරදීමට හෝ කුකීයක් යොදාගැනෙන අවස්ථාවල බ්‍රව්සරයට දැනුම්දෙන ආකාරයෙන් හෝ කිසිම කුකීයකට අවසර නොදෙන ලෙසින් ඔබට ඔබේ වෙබ් බ්‍රව්සරය සකස්කළ හැකිය. එමෙන්ම අපි ඔබේ පරිගණකයේ IP ලිපිනයද එකතුකරන්නෙමු (IP ලිපිනය යනු අන්තර්ජාලයට සම්බන්ධ කිසියම් පරිගණයක් හෝ වෙනත් ජාල මෙවලමක් හඳුනාගතහැකි එයටම ආවේණිකවූ අංකයකි) ඔබට වඩාත් හොඳ සේවාවක් ලබාදීමේ අරමුණින් අපි IP ලිපින සහ කුකී විශ්ලේෂණය කිරීම සඳහා අපි විශ්ලේෂණ මෘදුකාංග යොදාගන්නෙමු. ඔබ පිලිබඳ පුද්ගලික ලිපිගොනුවක් පවත්වාගැනීම සඳහා එම විස්තර යොදානොගැනෙන අතර, එම විශ්ලේෂණ වාර්තා නිරන්තරයෙන් මකාදමනු ලැබේ. ඔබ අපේ සේවාවන් ලබන්නේ බ්‍රිතාන්‍යයේ සිටද නැත්නම් බ්‍රිතාන්‍යයෙන් පිටත සිටද යන්න තිඉරණය කිරීම සඳහාත් අපි ඔබේ IP ලිපිනය භාවිතාකරන්නෙමු. ඔබට වයස අවුරුදු 16 හෝ ඊට අඩුනම්, කරුණාකර ඔබේ පුද්ගලික විස්තර බීබීසී වෙබ් අඩවියට ලබාදීමට ප්‍රථම ඔබේ දෙමාපියන්ගේ/ භාරකරුගේ අවසරය ලබාගන්න. එම අනුමැතියෙන් තොරව ඔබේ පුද්ගලික විස්තර අපට යොමුකිරීමට ඔබට අවසරදෙනු නොලැබේ. ඔබේ පුද්ගලික තොරතුරු බීබීසීය විසින් යොදාගනු ලබන්නේ \"සේවා පරිපාලන අවශ්‍යතා\" ඇතුළු අවස්ථා කිහිපයකදී පමණි. \"සේවා පරිපාලන අවශ්‍යතා\" යනු ඔබ දායකත්වය ලබාගත් සේවාවට අදාලව බීබීසීය ඔබ ඇමතීමට ඉඩතිබේ. අධිකරණයක් විසින් නියෝගයක් කෙරුණු හෝ අවසරයක් ලබාදුන් අවස්ථාවකදී හැර ඔබේ පුද්ගලික විස්තර අපි රහසිගතව තබාගන්නෙමු. ඔබ විසින් අපහාසාත්මක, යෝග්‍ය හෝ මතභේදයට තුඩුදියහැකි අදහස් bbc.co.uk වෙබ් අඩවියට යොමුකළහොත් හෝ bbc.co.uk වෙබ් අඩවිය ඔස්සේ ඔබ කිසියම් කඩාකප්පල්කාරී ක්‍රියාවක නිරතවූ අවස්ථාවක එම හැසිරීම නැවැත්වීම සඳහා බීබීසීය විසින් ඔබේ පුද්ගලික තොරතුරු යොදාගැනීමට ඉඩතිබේ. අදාල සේවාව සැපයීම සඳහා අවශ්‍යවන තාක්කල් පමණක් ඔබේ පුද්ගලික තොරතුරු අපේ දත්ත ගබඩාවල තබාගනු ලැබේ. ඔබ බීබීසී වෙබ් අඩවියකට කිසියම් ලිපියක් හෝ වීඩියෝ/ හඬපටයක් යොමුකළ අවස්ථාවක, එය අවශ්‍යම කාලය සඳහා පමණක් ඔබේ නිර්මාණය වෙබ් අඩවියේ තබාගනු ලැබේ.  "}, {"headline": "අප ගැන", "date": "2017 මාර්තු 3", "news": "බීබීසී ලෝක සේවයේ සිංහල සේවය, තවත් භාෂා විසිහයක කණ්ඩායම් සමග ලන්ඩන් පුරවරය මූලස්ථාන කොටගෙන ක්‍රියාත්මකවේ. ශ්‍රී ලංකාවේ පශ්චාත්-යුදකාලීන වර්ධනයන් මෙන්ම දේශපාලන, සමාජයීය හා වෙනත් විෂය සම්බන්ධ විශ්වසනීය තොරතුරු දැනගැනීම සඳහා ලොව පුරා වෙසෙන ශ්‍රී ලාංකිකයන් බීබීසී සිංහල සේවය හා සම්බන්ධවන බව සමීක්ෂණවලින් හෙළිවී තිබේ. අන්තර්ජාලය ඇතුළු ඩිජිටල් මාධ්‍ය ඔස්සේ එම තොරතුරු සිංහල බස හසුරුවන ග්‍රාහකයින් වෙත අඛණ්ඩව සැපයේ. ඒ සඳහා ශ්‍රී ලංකාව පුරා වෙසෙන අපගේ වාර්තාකරුවෝ දෛනිකව අප වෙත තොරතුරු සපයති.  සංගීත් කළුබෝවිල - සංස්කාරක උපාලි ගජනායක සරෝජ් පතිරණ අරවින්ද තිසර රතුවිතාන සුනෙත් පෙරේරා  අසාම් අමීන් - කොළඹ වාර්තාකරු "}, {"headline": "කොන්දේසි", "date": "2016 අප්‍රේල් 11", "news": "එක්සත් රාජධානිය තුළ දී මෙන් ම ජාත්‍යන්තර වශයෙන් 'bbcsinhala.com' වෙත පිවිසීමේ සහ එය භාවිත කිරීමේ අවසරය බීබීසීය මගින් සපයා ඇත්තේ (ජාත්‍යන්තර වශයෙන් මෙම වෙබ් අඩවියට පිවිසීමේදී බීබීසී වෙළඳ ශාඛාව වන BBC Worldwide Limited (\"BBCW\") විසින් සපයනු ලබන වෙළඳ දැන්වීම් ඔබට දර්ශනය විය හැකියි.) පහත දැක්වෙන කොන්දේසි යටතේයි: bbcsinhala.com පාවිච්චි කිරීම මගින් ඔබ මෙම කොන්දේසිවලට බැඳී සිටින අතර ඔබ bbcsinhala.com වෙබ් අඩවියට පිවිසෙන පළමු මොහොතේ සිට ම එය බල පැවැත්වෙනු ඇත. පහත දැක්වෙන සියලු ම කොන්දේසිවලට බැඳී සිටීමට ඔබ එකඟ නොවන්නේ නම් කරුණාකර bbcsinhala.com වෙබ් අඩවියට පිවිසීමෙන්, එය භාවිත කිරීමෙන් සහ/හෝ එයට දායක වීමෙන් වළකින්න. බීබීසීය මෙම කොන්දේසි කලින් කලට වෙනස් කළ හැකි බැවින් ඔබ මෙම කොන්දේසි නිරන්තර පරීක්ෂාවට ලක් කළ යුතුයි. ඔබ bbcsinhala.com දිගටම භාවිත කිරීම මගින් සංශෝධිත හෝ යාවත්කාලීන කළ කොන්දේසි පිළිගත් බවට සලකනු ලැබේ. සංශෝධනය කරන ලද කොන්දේසිවලට එකඟ නොවන්නේ නම් ඔබ මෙම වෙබ් අඩවිය භාවිත කිරීම නවතා දැමිය යුතුයි. මෙම කොන්දේසි සහ bbcsinhala.com හි වෙනත් ස්ථානයක පවතින නිශ්චිත කොන්දේසි අතර පරස්පරයක් හෝ ගැටීමක් ඇත්නම් (බීබීසී පොදු කොන්දේසි ද ඇතුළත්ව) එවැනි අවස්ථාවක නවතම සංශෝධනය වලංගු වේ. ඉංග්‍රීසි භාෂාවෙන් වැඩි විස්තර සඳහා මෙතැන ඔබන්න  "}, {"headline": "\"මෙතන වැඩ වෙන්නේ මාෆියාවක වගේ\"", "date": null, "news": " කුරුණෑගල - කොළඹ මාර්ගයේ රාත්‍රියේ ගමන් ගන්නා විට වැලි ප්‍රවාහනය කරන ටිපර් රථ අපි අනන්තවත් දැක ඇත්තෙමු. සමහර ටිපර් රථ ගමන් කරන්නේ අධික වේගයෙනි. මාර්ග නීති ඔවුන්ට අදාළ නැතුවා සේය. මෙම වැලි පුරවාගත් ටිපර් රථ මාර්ග අනතුරුවලට ලක් වී ජීවිත හානි වූ අවස්ථා ද වාර්තා විය.  මෙම ටිපර් රථ පැමිණෙන්නේ පොලොන්නරුව, කන්තලේ සහ මහියංගනය වැනි ප්‍රදේශවලිනි. දිනකට වැලි පුරවා ගත් ටිපර් රථ 500කට අධික සංඛ්‍යාවක් මෙම ප්‍රදේශවලින් විවිධ පළාත් කරා ඇදෙන බව බලධාරීහු පවසති. නිලධාරීන් පවසන ආකාරයට ශ්‍රී ලංකාවේ ගොඩනැගිලි කර්මාන්තයට අවශ්‍ය වැලි සැපයුමෙන් 50%ක් පමණ සපයනු ලබන්නේ, පොලොන්නරුව මනම්පිටියේ මහවැලි ගඟ ආශ්‍රිතව සිදුකෙරෙන වැලි කැණීමේ ව්‍යාපෘතිය මගිනි. භූ විද්‍යා සමීක්ෂණ සහ පතල් කාර්යාංශයට 60%ක කොටස් හිමි ආයතනයක් වන ජී එස් එම් බී තාක්ෂණික සේවා පුද්ගලික සමාගම විසින් මෙම ව්‍යාපෘතිය කළමනාකරණය කරනු ලබයි. වැලිකන්ද, අරලගංවිල, නිදන්වල, ලංකාපුර සහ බෝවත්ත යන ස්ථානවල ද ඊට අනුබද්ධව වැලි කැණීම සිදුවේ. දිනකට එම ආයතනයෙන් නිකුත් කරන වැලි ටිපර් සංඛ්‍යාව මෙසේය. භූ විද්‍යා සමීක්ෂණ සහ පතල් කාර්යාංශය ජනාධිපති මෛත්‍රිපාල සිරිසේන අමාත්‍යධූරය දරන මහවැලි සංවර්ධන සහ පරිසර අමාත්‍යාංශය යටතේ පවතින ආයතනයකි. පසුගිය දා පොලොන්නරුව - මඩකලපුව ප්‍රධාන මාර්ගයේ මනම්පිටිය පාලම අසල පිහිටි එම ව්‍යාපෘති බිමට යාමට අවස්ථාවක් බීබීසී සිංහල සේවයට උදාවිණි. එම ස්ථානයට ගිය අප හට දැනුණේ \"වෙන ම ලෝකයකට\" ගියා වැනි හැඟීමකි.  තරුණයන් පිරිසක් එක් තැනක කාඩ් ක්‍රීඩා කරති.  තවත් පිරිසක් තවත් තැනක සිගරට් බොමින් දේශපාලන සාකච්ඡාවක් පවත්වති.     ඔවුන් අප දිහා බැලුවේ ද සැකයෙනි. \"මේ ස්ථානයේ තියෙන්නේ අමුතු ම උප සංස්කෘතියක්. සමාජ විරෝධී වැඩත් සිද්ධ වෙනවා. ගංජා මත්ද්‍රව්‍යත් මෙහි සංසරණය වෙනවා,\" නම හෙළිදරව් කිරීමට අකමැති වූ ගම්වැසියෙක් කීය. \"මෙතන වැඩ වෙන්නේ මාෆියාවක වගේ,\" ඔහු වැඩිදුරටත් පැවසීය. පරිසරවේදීන් පවසන්නේ මහවැලි වම් සහ දකුණු ඉවුරු කේන්ද්‍ර කර ගනිමින් සිදු කරන මෙම වැලි කැණීමේ ව්‍යාපෘතිය නිසා විශාල පරිසර හානියක් සිදුවෙමින් පවතින බවය.  වැලි කැණීම් සිදුකරන කලාපය අයත් වන්නේ වනජීවී දෙපාර්තමේන්තුවටය. ඉවුරේ සිට මීටර් 25ක් ගඟ තුළට වන්නට වැලි කැණීමට අවසර දී ඇත.  ඒ සඳහා වැලි කැණීමේ බලපත්‍ර 92ක් නිකුත් කර ඇති අතර ඉන් එක් බලපතකින් මසකට ඉවත් කළ හැකි උපරිම වැලි ප්‍රමාණය කියුබ් 210 කි. වැලි කැණීමේ මංකඩ 216ක් ක්‍රියාත්මක වන අතර වැලි ගොඩට ගෙන ඒම සඳහා බෝට්ටු 200කට ආසන්න සංඛ්‍යාවක් යොදවා ඇත.   සේවයේ යොදවා ඇති සේවකයින් සංඛ්‍යාව 2000කට ආසන්නය. පරිසරවේදීන් පවසන්නේ, ජලගැලීම් නිම්න ජාතික වනෝද්‍යානය ලෙසින් හැඳින්වෙන මෙම කලාපයේ වන සතුන්ගේ නිදහසට මෙම ව්‍යාපෘතිය බාධාවක් බවය. \"මේ හේතුවෙන් වන සතුන් ගම් වදිනවා,\" ඔවුහු පවසති. \"විල්ලු සහිත කලාපයක් ඒක. මහවැලි ගඟ සමතලා බිමක ගලාගෙන යන්නේ මෙම ප්‍රදේශයෙන්. එම නිසා වන සතුන් නිතර ගැවසෙනවා. නමුත් මෙම ක්‍රියාවලිය සතුන්ට විශාල බාධාවක්\" පරිසරවේදීහු පෙන්වා දෙති.    වැලි, ටිපර් රථවලට පිරවීම සඳහා ලෝඩර් යන්ත්‍ර භාවිත කෙරේ.  සවස 6.00න් පසු ලෝඩර් යන්ත්‍ර ගංගා ඉවුරුවල භාවිත නොකරන ලෙස වනජීවී දෙපාර්තමේන්තුව නීති පනවා ඇත්තේ වන සතුන්ට සිදුවන අවහිරය වැළැක්වීමටය. නමුත් එම නීතිය උල්ලංඝණය වන අයුරු බීබීසීයට දැකිය හැකි විය. එනම් රාත්‍රී 7.00ටත් අප දුටුවේ ටිපර් රථවලට වැලි පුරවන අයුරුය.  බීබීසී සිංහල සේවය මෙම චෝදනා පිළිබඳව එහි ව්‍යාපෘති කළමනාකරු වන ඉන්ජිනේරු සුපුන් තාරුකගෙන් අදහස් විමසීය. ඔහු පැවසුවේ කිසිදු දූෂණයක් සිදු නොවන බවත් පරිසර හානිය අවම කිරීමට ඔවුන් අවශ්‍ය පියවර ගෙන ඇති බවත්ය. \"අපි වනජීවී එකත් එක්ක එකතු වෙලා ඉවුරේ ගස් සිටුවනවා. අපට ලබා දීලා තිබෙන සීමාවෙන් පිටතට ගිහින් වැලි කැණීම් කරන්න දෙන්නෙ ම නැහැ,\" යනුවෙන් පැවසීය. 2015ට පසු පොලොන්නරුව වැලි ව්‍යාපාරය සමග දේශපාලනය පෙර නොවූ ලෙස බද්ධ වූ බව මනම්පිටිය ප්‍රදේශයේදී අප හා කතා කළ ටිපර් රථ රියැදුරන් කිහිප දෙනෙක් කීහ. \"දැන් වැලි ගොඩදාන මංකඩ පාලනය වෙන්නේ ශ්‍රී ලංකා නිදහස් ටිපර් රථ සංගමයට ඕන විදියට. ඒගොල්ලොන්ට ගොඩදාන වැලිවලින් 50%ක් පෝලිමේ ඉන්නේ නැතිව ඉවත් කර ගන්න පුළුවන්. හැබැයි කියුබ් තුනේ ටිපර් එකකට රුපියල් 13,200ක් ගෙවන්න ඕනේ.\"    \"දූෂණ සිදුවෙන්නේ මෙහෙමයි. ටිපර් රථ නැති අයත් ඇටෝර්නි බලපත්‍ර මගින් ටිපර් හිමිකරුවෝ බවට පත්වෙලා. ඒ අය චණ්ඩි වගේ කිහිප දෙනෙක්. ඒ අයට රුපියල් 8,000ක් 10,000ක් දීලා ආයතනයට ගෙවන මුදලත් ගෙවලා වැලි අරන් යනවා. ඒ ගොල්ලෝ ටෝකන් පෝලිමේ ඉන්නේ නැහැ.\" \"සාමාන්‍ය ටිපර් හිමියෙක්ට වැලි හම්බවෙන්නේ මාසෙකට එක පාරක් විතරයි,\" ඔවුහු කීහ. මෙවැනි අවස්ථාවක මනම්පිටියෙන් පිටත් වන වැලි ටිපර් එකක මිල රුපියල් 23,200ක් වේ. කොළඹ සහ ගම්පහ පෙදෙස්වල මෙම කරුණ නිසා වැලි ටිපර් එකක මිල රුපියල් 50,000 - 55,000 දක්වා  බව ඔවුහු පෙන්වා දුන්හ. එසේ ම රජයේ විවිධ ව්‍යාපෘති සඳහා ද මනම්පිටියෙන් වැලි නිකුත් කෙරේ. සමහර ව්‍යාපාරිකයින් ඒ ඔස්සේ සතිය පුරා ම වැලි ලබා ගන්නා බව තවත් චෝදනාවකි. "}, {"headline": "පාස්කු ප්‍රහාර: ආරක්ෂක කවුන්සිලයේ දී \"මම වින්දනයක් ලැබුවා; මම අසරණ ලේකම්වරයෙක්\" -හේමසිරි ප්‍රනාන්දු", "date": "2019 ජුනි 6", "news": "මරාගෙන මැරෙන ප්‍රහාරයක් සම්බන්ධයෙන් තමන්ට ද කල් තියා තොරතුරු ලැබී තිබුණු බව හිටපු ආරක්ෂක ලේකම් හේමසිරි ප්‍රනාන්දු පිළිගනී. නමුත් ඒ පිළිබඳව ජනාධිපතිවරයාට දැනුම් දීමට ක්‍රියා නොකළේ ජනාධිපතිවරයා සියලු බුද්ධි තොරතුරු සෘජුව ම ලබා ගන්නේ රාජ්‍ය බුද්ධි සේවයේ අධ්‍යක්ෂ නිලන්ත ජයවර්ධනගෙන් බව තමන් දැනුවත් වී සිටි හෙයින් යැයි හිටපු ආරක්ෂක ලේකම්වරයා පැවසීය. ඔහු මේ බව කියා සිටියේ පාස්කු ඉරිදා එල්ල වූ මරාගෙන මැරෙන ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු විශේෂ කාරක සභාව ඉදිරියේ බ්‍රහස්පතින්දා (ජුනි 06) ප්‍රකාශයක් ලබා දෙමිනි. \"ප්‍රහාරය වෙච්ච දවසේ උදේ හත හමාරත් අටත් අතර රාජ්‍ය බුද්ධි අංශ ප්‍රධානියා (නිලන්ත) මට කතා කරල ඇහුවා 'සර් .. කොළඹ නගරයේ ප්‍රධාන මෙතෝදිස්ත පල්ලි කීයක් තියෙනව ද?' කියල. මං ඇහුවා, මම බුද්ධාගමේ ඇයි එහෙම අහන්නේ කියල. එතකොට කිව්වා 'නෑ සර් දැන් ආරංචියක් ලැබිල තියෙනවා කතෝලික පල්ලිවලට නෙවෙයි පහර දෙන්න යන්නේ, මෙතෝදිස්ත පල්ලිවලට' කියල.\"  \"පස්සේ මම මිතුරන් හතර පස් දෙනෙකුට කතා කරල දැනගෙන කොළඹ තියෙන මෙතෝදිස්ත පල්ලි නිලන්තට කිව්වා.\" ඔහු ප්‍රකාශ කළේය. තමන් රාජ්‍ය බුද්ධි සේවා අධ්‍යක්‍ෂ වෙත මෙම දුරකථන ඇමතුම උදෑසන අටට පමණ ලබා දුන් බවත් ඊට විනාඩි 15කට පමණ පසු බෝම්බ ප්‍රහාරයක් එල්ල වූ බව තමන්ට දැනගන්නට ලැබුණු බවත් ඔහු පැවසීය. මෙම ප්‍රහාරය සිදු වීමට පෙර දිනයේ තමන් පොලිස්පතිවරයා ඇමතූ බවත් මෙවැනි ප්‍රහාරයක් එල්ල වීමට ඉඩ ඇති බවට තමන්ට තොරතුරු ලැබී ඇති බව ඔහුට දැනුම් දුන් බවත් මෙහිදී හිටපු ආරක්ෂක ලේකම්වරයා පිළිගත්තේය. මේ පිළිබඳව අවශ්‍ය කටයුතු සිදුවෙමින් පවතින බවත් අවශ්‍යතාවක් මතු වුවහොත් තමන් අමතනු ඇති බවත් පොලිස්පතිවරයා සහ රාජ්‍ය බුද්ධි සේවා අධ්‍යක්‍ෂ තමන්ට පැවසු බවත් ඔහු ප්‍රකාශ කළේය.  මේ වනවිට රාජ්‍ය බුද්ධි සේවා අධ්‍යක්‍ෂ විසින් ජනාධිපතිවරයා ද දැනුවත් කරනු ලැබ ඇති බවට තමන් සිතූ බවත් එය සාමාන්‍ය ක්‍රමවේදය බවත් හෙතෙම පැවසීය. මේ පිළිබඳව අගමැතිවරයා දැනුවත් නොකළේ මඳ යන්න විමසු විට ඔහු කියා සිටියේ \"මම ස්වාධීන ලේකම්වරයෙක් නොවෙයි. හැම දෙයකටම ජනාධිපතිවරයාගෙන් උපදෙස් ලබා ගන්න සිදු වුනා.\" යනුවෙනි. තමන් ඉල්ලා අස්වූයේ ඇයිදැයි ප්‍රශ්න කළ විට හිටපු ආරක්ෂක ලේකම්වරයා ලබා දුන්නේ මෙවැනි පිළිතුරකි. \"පොලිස්පතිතුමා දවසක් මට කතා කරල කිව්වා 'සර් ජනාධිපති තුමා මට රෑ අටට එන්න කිව්වා. මම ගියා. මේකේ වගකීම අරගෙන අස්වෙන්න කියල කිව්වා. විදේශ රටක තානාපතිකමක් දෙන්නම් කියල කිව්වා; මම මොකද කරන්නේ' කියල\" \"මම කිව්වා මට ඒ ගැන උපදෙසක් එයාට දෙන්න බැහැ කියල. ඊට පස්සේ මම ජනාධිපතිතුමා හමුවෙන්න ඉල්ලීමක් කළා. විනාඩි 15ක් කතා කරන්න ඕන කියල.\" \"ඊට කලින් දෙයක් කියන්න ඕන. මට ජනාධිපති තුමා අස්වෙන්න කිව්වේ නැහැ. පොලිස්පතිටයි මටයි දෙන්නටම අස්වෙන්න කියල කිව්වා කියල මාධ්‍යවලට කියල තිබුන. ඒක අමුලික බොරුවක්. මට කිව්වේ නැහැ.\" තමන් ජනාධිපතිවරයා හමු වී සාකච්ඡා කිරීමේ දී පොලිස්පතිවරයාට ඉල්ලා අස්වන ලෙස ජනාධිපතිවරයා කියා තිබුණු බව සනාථ වූ බවත් ඉන් පසු තමන් ද ඉල්ලා අස්වන බව ජනාධිපතිවරයාට දැනුම් දුන් බවත් ඔහු ප්‍රකාශ කළේය. එම අවස්ථාවේ දී ජනාධිපතිවරයා ඉතා සතුටු වූ බව තමන්ට දැනුනු බවත් ඔහු මෙහිදී ප්‍රකාශ කළේය. \"මා ආරක්ෂක ලේකම්වරයා ලෙස වැඩ භාර ගත්තට පස්සේ ආරක්ෂක කවුන්සිලය හතර වතාවක් රැස් වෙලා තියෙනවා. මේ රැස්වීමට නියෝගය දෙන්නේ ජනාධිපති තුමා. මේ හතරටම ලැබුණේ ඉතාමත් කෙටි නියෝග. සමහර වෙලාවට උදේ කියනවා හැන්දෑවට මේක තියන්න කියල.\" \"පළමුවැනි රැස්වීමේදී ම මම ඇහුවා ජනාධිපති තුමනි ඇයි අපි මේක අගමැති තුමාට කියන්නේ නැත්තේ කියල. එතකොට කිව්වා, නෑ ... නෑ .. කියන්න ඕන නැහැ. මං කියන දේ කරන්න කියල.\" යනුවෙන් හිටපු ආරක්ෂක ලේකම්වරයා තවදුරටත් පැවසීය. ප්‍රහාරයට පෙර පැවති ආරක්ෂක මණ්ඩල රැස්වීම් හතරේ ම ජාතික ආරක්ෂාව ගැන හෝ තවුහිද් ජමාත් සංවිධානය ගැන කතා කෙරුණු බවක් තමන්ට මතකයට නොඑන නමුත් \"මාකඳුරේ මධුෂ් ගැන නම් හැමදාම කතා\" කළ බව ඔහු පැවසීය.  \"ගරු සභාපති තුමනි, මම දකින විදියට නම් ඒ පැවැත්වුණු ආරක්ෂක මණ්ඩල රැස්වීම් වලත් ආරක්ෂාවට වැදගත් වන කරුණු එකක් වත් සාකච්ඡා වුනේ නැහැ. හැබැයි මට මතකයි ඒක සැරයක් 'ස්පියර් ගන්' වලින් මාළු මරණ ඒක ගැන කතා කළා....\" \"ඒවා මට මතකයි, එවායෙන් මම වින්දනයක් ලැබුවා.\" හිටපු ආරක්ෂක ලේකම් හේමසිරි ප්‍රනාන්දු පැවසීය. ආරක්ෂක මණ්ඩල රැස්වීමට පොලිස්පති පූජිත් ජයසුන්දර කැඳවීම නතර වූයේ ජනාධිපතිවරයාගේ ඉල්ලීම මත බව ඔහු ප්‍රකාශ කළේය. එම තොරතුරු තමන්ට ලැබුණේ රාජ්‍ය බුද්ධි සේවා අධ්‍යක්‍ෂවරයාගෙන් බව ඔහු පැවසීය. තමන් \"අසරණ ලේකම්වරයෙක්\" බවත් ජනාධිපතිවරයාගෙන් අත්සනක් ලබා ගැනීමට පවා පැය කිහිපයක් \"බලාගෙන\" සිටිය යුතු බවත් මෙම පාර්ලිමේන්තු තේරීම් කාරක සභාව ඉදිරියේ හිටපු ආරක්ෂක ලේකම් හේමසිරි ප්‍රනාන්දු ප්‍රකාශ කළේය. එහිදී ඔහු තවදුරටත් කියා සිටියේ, පාස්කු ඉරු දින ප්‍රහාරයෙන් පසුව අග්‍රාමාත්‍යවරයා විසින් කැඳවන ලද ආරක්ෂක කවුන්සිලයට සහභාගි නොවූයේ, ඊට සහභාගි නොවන ලෙසට ජනාධිපති මෛත්‍රීපාල සිරිසේන කළ දැනුම් දීමක් අනුව බවය. "}, {"headline": "මුස්ලිම් ඇමතිවරු ඉල්ලා අස්වීම වැරදියි - මහින්ද රාජපක්ෂ", "date": null, "news": "මුස්ලිම් ඇමතිවරුන් සියලු දෙනාම සිය පදවිවලින් ඉල්ලා අස්වීම ඔවුන් ලැබූ ජනවරමට එරෙහිව යාමක් බව හිටපු ජනාධිපති මහින්ද රාජපක්ෂ පවසයි.  පාස්කු ඉරිදා ප්‍රහාරවලින් අනතුරුව මුස්ලිම් ජනතාවට එරෙහිව දිගින් දිගටම එල්ලවන චෝදනා හමුවේ සිය පදවිවලින් ඉල්ලා අස්වන බව මුස්ලිම් ඇමතිවරු, රාජ්‍ය ඇමතිවරු සහ නියෝජ්‍ය ඇමතිවරු 9 දෙනා නිවේදනය කළේය.  ඔවුන් මාධ්‍ය හමුවේ එසේ නිවේදනය කළත් සැබවින්ම සිය පදවිවලින් ඉල්ලා අස්වූයේ දැයි තවමත් සනාථ වී නැති බව බීබීසී සිංහල සේවය සමඟ විශේෂ සාකච්ඡාවකට එක්වෙමින් කියා සිටි විපක්ෂනායක මහින්ද රාජපක්ෂ, ඔවුන් එසේ ඉල්ලා අස් වූයේ නම් එය නිවැරදි තීරණයක් නොවේය යන්න සිය ස්ථාවරය බව ද සඳහන් කළේය.  \"ජනාධිපති ලේකම්වරයා කියන විදියට ඔවුන් ලිඛිතව ඉල්ලා අස්වීමේ ලියුම් දීල නැහැ. නමුත් කොයි වුනත්, ඔවුන් ඉල්ලා අස් නොවිය යුතුයි කියල මගේ විශ්වාසය. මොකද ඉල්ලා අස්වෙන්නේ නැතුව ඔවුන්ගේ විරෝධය පළකරන්න තිබුණා,\" හිටපු ජනාධිපති මහින්ද රාජපක්ෂ බීබීසී සිංහල සේවය සමඟ පැවසීය.  \"මොකද ඔවුන් පත්කරලා තියෙන්නේ මහජනතාව, මුස්ලිම් ජනතාව, ඔවුන්ට සේවය කරගන්න.\" මුස්ලිම් විරෝධී ප්‍රහාර පැතිරීම වැළැක්වීම \"ආණ්ඩුවේ වගකීමක්\" ... Facebook හි BBC News සිංහල කළ  වෙනි පළකිරීමේ අවසානය කෙසේ වුවත් ඔවුන්ට ඉල්ලා අස්වීමට බල කෙරුණේ, ඔහු නායකත්වය දරන ඒකාබද්ධ විපක්ෂ කණ්ඩායම විසින් හිටපු අමාත්‍ය රිෂාඩ් බදියුද්දීන්ට එරෙහිව ඉදිරපත් කරන ලද විශ්වාස භංග යෝජනාව ඇතුළු ඇතැම් විරුද්ධ පක්ෂ දේශපාලනඥයන් මුස්ලිම් ප්‍රජාව වෙත එල්ල කළ පීඩනය හමුවේ නොවේ දැයි විමසූ අවස්ථාවේ විපක්ෂනායකවරයා කියා සිටියේ, විශ්වාස භංග යෝජනාව මුස්ලිම් ජනතාවට එල්ල කළ පීඩනයක් නොවන බවය.  \"ඒකාබද්ධ විපක්ෂයේ විරෝධය තිබුණේ ඒ විශ්වාසභංග යෝජනාව ඉදිරිපත් කරපු ඇමතිවරයාට විතරයි.\" පදවියෙන් ඉල්ලා අස්වීමෙන් අනතුරුව බීබීසී සිංහල සේවය සමඟ ෆේස්බුක් ඔස්සේ   තමන්ට එරෙහිව එල්ලවන චෝදනා තරයේ ප්‍රතික්ෂේප කළේය.  \"අහිංසක සිංහල සහ මුස්ලිම් ජනතාව අතර තවත් කළු ජූලියක් ඇති කිරීම සඳහා ඇතැමුන් උත්සාහ දරමින් සිටින හෙයින්\" එවැන්නක් වළක්වා ගැනීම සඳහා තමන් තනතුරින් ඉවත් වූ බව ඔහු පැවසීය.  ‘මට චෝදනා ඇත්නම් ඔප්පු කරන්න’ Facebook හි BBC News සිංහල කළ 2 වෙනි පළකිරීමේ අවසානය අතුරලියේ රතන හිමියන් මහනුවරදී දියත් කළ උපවාසය පිළිබඳ විමසූ අවස්ථාවේ විපක්ෂනායකවරයා සඳහන් කළේ එය \"එක පුද්ගලයෙකුට පමණක්\" එල්ල කළ විරෝධයක් බවය.  කෙසේ වුවද මැයි 13 වෙනි දින වයඹ පළාතේ ස්ථාන කීපයකත් හලාවත දිස්ත්‍රික්කයේ සහ මිනුවන්ගොඩ නගරයේත් මුස්ලිම්වරු ඉලක්ක කර එල්ල වූ ප්‍රහාර හමුවේ ඔවුන් දැඩි පීඩනයකට ලක් වූ බව පෙන්වා දුන් විට හිටපු ජනාධිපති මහින්ද රාජපක්ෂ කියා සිටියේ \"ඒක ආණ්ඩුවේ වැරැද්ද\" බවය.  \"ආණ්ඩුවට තිබුණා යම් කිසි වැරදි ක්‍රියාවක් කෙරෙනව නම් එතෙන්දිම ඒකට ක්‍රියාත්මක වෙලා ඒක නතර කරන්න. ඒක පැතිරෙන්න ඉඩ නොදී ඉන්න. රජය ක්‍රියාත්මක නොවුණු නිසා තමයි මේ තත්ත්වය ඇතිවුණේ.\"  මුස්ලිම් විරෝධී ප්‍රහාරවලට සම්බන්ධ වූ බවට පොදු ජන පෙරමුණේ ආධාරකරුවන්ට ද චෝදනා එල්ල වී තිබේ.  මේ අතර ඇමතිවරුන් පිරිසගේ ඉල්ලා අස්වීම නිවේදනය කරමින් ශ්‍රී ලංකා මුස්ලිම් කොංග්‍රසයේ නායක රවුෆ් හකීම් මන්ත්‍රීවරයා ද මුස්ලිම් ජනතාවට එල්ල වූ ප්‍රහාර හමුවේ ආණ්ඩුවේ හැසිරීම දැඩි දෝෂදර්ශනයට ලක් කළේය.  \"සම්පූර්ණ සහයෝගය ලබාදීල තිබියදීත්, විටින් විට මේ රටේ වෛරය, ක්‍රෝධය ඇතිකරන ආකාරයේ ක්‍රියාදාමයන් පිළිබඳව රජය කටයුතු කරන ආකාරය පිළිබඳව අපි පිළිකුලට පත්වෙලා සිටිනවා,\" යනුවෙන් රවුෆ් හකීම් මන්ත්‍රීවරයා පැවසීය.  “ආණ්ඩුවේ ක්‍රියාකලාපය  පිළිකුල්” Facebook හි BBC News සිංහල කළ 3 වෙනි පළකිරීමේ අවසානය මුස්ලිම් දේශපාලන නායකයන් අමාත්‍ය පදවිවලින් ඉල්ලා අස්වීම විද්වතුන් කිහිප දෙනෙකුම හඳුන්වා දුන්නේ, පාස්කු ඉරිදා ප්‍රහාරවලින් අනතුරුව ඉස්ලාම් 'වහාබ්' අන්තවාදය තම සමාජයෙන් තුරන් කර දැමීමට පොදු මුස්ලිම් ප්‍රජාව දරමින් ඇති උත්සාහය සහ ඔවුන්ගෙන් ලැබෙන සහයෝගයේ වැදගත්කම ශ්‍රී ලංකාවේ   තවත් දිගුවක් ලෙසය.  ඒ පිළිබඳව බීබීසී සිංහල සේවය සමඟ අදහස් දැක්වූ ජ්‍යෙෂ්ඨ මාධ්‍යවේදී වික්ටර් අයිවන්, 1983 දී ජනාධිපති ජේ ආර් ජයවර්ධන කළු ජූලියට ඉඩ දී දවස් පහක් නිහඬවම බලා සිටි බව පෙන්වා දුන්නේය.   ඉන්පසු ආණ්ඩුක්‍රම ව්‍යවස්ථාවේ සංශෝධනයක් (හයවෙනි සංශෝධනය) මගින් දෙමළ මහජන නියෝජිතයන් පාර්ලිමේන්තුවෙන් පිටමං කිරීමට කටයුතු කළ ආකාරයත් සිහිපත් කළ ජ්‍යෙෂ්ඨ මාධ්‍යවේදී වික්ටර් අයිවන්, ඉන් අනතුරුව ජයවර්ධන ජනාධිපතිවරයාට ගනුදෙනු කිරීමට සිදුවුණේ ත්‍රස්තවාදය සමග බවත් පෙන්වා දුන්නේය. මුස්ලිම් ඇමතිවරුන් පදවිවලින් ඉල්ලා අස්වීම ගැන මුදල් අමාත්‍ය මංගල සමරවීර දැඩි විරෝධය පළ කළ බව ජනමාධ්‍ය වාර්තාකර තිබුණි. විශේෂයෙන්ම මුස්ලිම් අමාත්‍යවරුන්ට ඉල්ලා අස්වීමට සැලැස්වීමෙන් සිදුවන්නේ 1958 දී එස් ඩබ් ආර් ඩී බණ්ඩාරනායක අග්‍රාමාත්‍යවරයා විසින් බණ්ඩාරනායක - චෙල්වනාගයම් ගිවිසුම ඉරා දැමීම හා සමාන වරදක් බව ඔහු සඳහන් කර තිබුණි.  පාස්කු ඉරිදා ප්‍රහාරවලින් ප්‍රදේශ කිහිපයක වාර්ගික අරමුණු මුල්කර ගනිමින් එල්ල කෙරුණ ප්‍රහාර සම්බන්ධයෙන් වැඩ බලන පොලිස්පතිවරයා වෙත ලිපියක් යොමු කළ ශ්‍රී ලංකා මානව හිමිකම් කොමිසමේ සභාපතිනි ආචාර්ය දීපිකා උඩුගම ප්‍රමුඛ කොමසාරිස්වරුන්, ප්‍රචණ්ඩ ක්‍රියා නතර කිරීමට පියවර ගෙන ඇති බවක් දක්නට නොමැති බව සඳහන් කර තිබුණි.  "}, {"headline": "පාස්කු ප්‍රහාර: රටවල් කිහිපයක් ශ්‍රී ලංකාවේ ආරක්ෂක තත්ත්වය ගැන විශ්වාසය තබයි", "date": "2019 ජුනි 7", "news": "පසුගිය පාස්කු ඉරිදා එල්ල වූ මරාගෙන මැරෙන බෝම්බ ප්‍රහාර හේතුවෙන් ශ්‍රී ලංකාව සම්බන්ධයෙන් ලෝකයේ රටවල් රැසක් පනවා තිබූ අනතුරු ඇඟවීම් ලිහිල් කර තිබේ. එක්සත් රාජධානිය, කැනඩාව, ඉන්දියාව යන ප්‍රධාන රටවල් ඒ අතර වේ.  පුද්ගලයින් 250 දෙනෙකුට මරු කැඳවමින් පාස්කු ඉරු දින එල්ල වූ බෝම්බ ප්‍රහාර හේතුවෙන් එක්සත් රාජධානියේ විදේශ කටයුතු කාර්යාලය (FCO) නිවේදනය කළේ, අත්‍යවශ්‍ය කටයුත්තකට හැර ශ්‍රී ලංකාවේ සංචාරය නොකරන ලෙසය. කෙසේ වෙතත්, එම කාර්යාලය විසින් කරන ලද අධ්‍යයනයකින් අනතුරුව එම අනතුරු ඇඟවීම ඉවත් කිරීමට පියවර ගෙන තිබේ. ලිහිල් කරන ලද සංචාරත උපදෙස් අනුව එම කාර්යාලය දැනුම් දී ඇත්තේ, 'විදේශිකයින් සංචාරය කරන ස්ථාන ඇතුළු ඇතැම් ස්ථානවලට ත්‍රස්තවාදීන් විසින් ප්‍රහාර එල්ල කළ හැකිය' යනුවෙනි. ඊට අමතරව පාස්කු ඉරිදා ප්‍රහාරයෙන් පසුව ඇති වූ ප්‍රචණ්ඩකාරී සිදුවීම් යළි ඇති විය හැකි බව ද නව නිවේදනයේ දැක්වේ. එම කාර්යාලය බ්‍රිතාන්‍ය සංචාරකයින්ට උපදෙස් දී ඇත්තේ, ශ්‍රී ලංකාව තුළ සිදුවන දේ පිළිබඳව නිරන්තර අවධානයෙන් සිටින ලෙසය. \"සිය ආරක්ෂාව ගැන සැලකිලිමත් වන්න, ඔබ නවාතැන් ගන්නා හෝටල්වල ක්‍රියාත්මක ආරක්ෂක වැඩපිළිවෙළ පිළිබඳව දැනුවත් වන්න. එමෙන් ම පළාත් පාලන ආයතන සහ හෝටල්වල ආරක්ෂක මණ්ඩලවල උපදෙස් පිළිපදින්න,\" එම නිවේදනයෙන් උපදෙස් දී තිබේ. එමෙන් ම, \"සෙනඟ ගැවසෙන ස්ථාන මග හරින්න,\" යනුවෙන් ද බ්‍රිතාන්‍ය වැසියන්ට උපදෙස් දී ඇත.  එක්සත් රාජධානියේ ශ්‍රී ලංකා මහ කොමසාරිස් මනීෂා ගුණසේකර ට්විටර් පණිවිඩයක් නිකුත් කරමින් එම තීරණය පිළිබඳව සිය ප්‍රසාදය පළ කර තිබිණි. 'අත්‍යවශ්‍ය කටයුත්තකට හැර ශ්‍රී ලංකාවේ සංචාරය නොකරන ලෙස' පනවා තිබූ සංචාරක අනතුරු ඇඟවීම ලිහිල් කිරීමට කැනඩාව ද පියවර ගෙන තිබේ. කෙසේ වෙතත්, කැනඩා රජය නිවේදනය කළේ, තවදුරටත් ආරක්ෂාව පිළිබඳව දැඩි ලෙස සැලකිලිමත් විය යුතු බවය. \"කැනඩා ජාතිකයින් ශ්‍රී ලංකාවේ පවතින තත්ත්වය පිළිබඳව දැඩි අවධානයෙන් සංචාරය කළ යුතුය. තවමත් ශ්‍රී ලංකාව තුළ හදිසි නීතිය ක්‍රියාත්මක වන අතර අප්‍රේල් 21 ප්‍රහාරවලින් පසු තවමත් ත්‍රස්තවාදයට එරෙහි ක්‍රියාකාරකම් සිදුවෙමින් පවතී. ඒ අනුව, ආරක්ෂක වැඩපිළිවෙළ දැඩි විය හැකිය,\" එම නිවේදනයේ සඳහන් වේ. ඉන්දියාව ද ශ්‍රී ලංකාව සම්බන්ධයෙන් පනවා තිබූ සංචාරක අනතුරු ඇඟවීම් ලිහිල් කරන බව මැයි මස 28 වන දා නිවේදනය කළේය. ඉන්දීය විදේශ කටයුතු අමාත්‍යංශය නිකුත් කළ නිවේදනයේ දැක්වුණේ, ශ්‍රී ලංකාවේ ආරක්ෂක තත්ත්වය යථා තත්ත්වයට පත්වෙමින් තිබෙන බවය. කෙසේ වෙතත්, \"ශ්‍රී ලංකාවේ සංචාරය කිරීමේදී ආරක්ෂා වන ලෙසත් අවධානයෙන් සිටින ලෙසත්,\" ඉන්දීය විදේශ කටයුතු අමාත්‍යංශය උපදෙස් දී තිබිණි. මේ අතර, ශ්‍රී ලංකා සංචාරක සංවර්ධන අධිකාරිය නිවේදනය කර ඇත්තේ, චීනය, ජර්මනිය, ස්වීඩනය සහ ස්විට්සර්ලන්තය ද සංචාරක අනතුරු ඇඟවීම් ලිහිල් කර ඇති බවය. එක්සත් ජාතීන්ගේ ලෝක සංචාරක සංවිධානයේ මහ ලේකම් සූරබ් පොලොලිකෂ්විලි පසුගිය දා ප්‍රකාශයක් කරමින් ඉල්ලා සිටියේ, \"අර්බුදයකට මුහුණ දී සිටින මෙම අවස්ථාවේ ලෝක ප්‍රජාව ශ්‍රී ලංකාවට සහයෝගය ලබා දිය යුතු,\" බවය.  ශ්‍රී ලංකාවේ, \"සංචාරක හෝටල්, මුහුදු වෙරළ සහ සංචාරක ස්ථාන ඔබ වෙනුවෙන් තවදුරටත් විවෘතව පවතී,\" යනුවෙන් ඔහු ලොව පුර සංචාරකයින්ට දැනුම් දුන්නේය. Official message from the World Tourism Organization (UNWTO) Secretary General Zurab Pololikashvili on Sri Lanka. \n\n“I... Facebook හි Sri Lanka Tourism Development Authority කළ  වෙනි පළකිරීමේ අවසානය විදෙස් රටවල සංචාරක උපදෙස් ඉවත් කර ගැනීමට කටයුතු කරන ලෙස ජනාධිපති මෛත්‍රීපාල සිරිසේන විදේශ සේවා නිලධාරීන් සහ තානාපතිවරුන් ලෙස නව පත්වීම් ලැබූ විදේශ සේවකයින් පිරිසක් අමතමින් බ්‍රහස්පතින්දා ඉල්ලීමක් කළේය. එහිදී, බ්‍රසීලිය, තුර්කිය, ඕමානය, බහරේන් සහ එක්සත් අරාබි එමීර් රාජ්‍යය, ඊශ්‍රායලය, පිලිපීනය, තායිලන්තය, ඉන්දුනීසියාව, නෙදර්ලන්තය, සිංගප්පූරුව, ඔස්ට්‍රියාව, වොෂිංටනය සහ නිව්යෝර්ක්හි එක්සත් ජාතීන්ගේ නිත්‍ය නියෝජිත කාර්යාලය සඳහා ශ්‍රී ලංකාවේ නියෝජිතයින් 17 දෙනෙකුට නව පත්වීම් පිරිනැමිණි. එහිදී ජනාධිපතිවරයා ඔවුන්ට උපදෙස් දුන්නේ, රටේ ආරක්ෂක තත්ත්වය පිළිබඳව විදේශයන්හි ඇති සැකය ඉවත් කිරීමට කටයුතු කරන ලෙසය. "}, {"headline": "පාස්කු ප්‍රහාරය, රටේ ආරක්ෂාව සහ පොලිස්පති පූජිත් ජයසුන්දර ගැන කරුණු පහක්", "date": "2019 ජුනි 7", "news": "මුස්ලිම් අන්තවාදී කණ්ඩායමක් විසින් පාස්කු ඉරිදා එල්ල කරන ලද මරාගෙන මැරෙන ප්‍රහාර මාලාව සම්බන්ධයෙන් පූර්ව අනතුරු ඇඟවීම් කර තිබූ නමුත් ප්‍රහාර වළකාලීමට අපොහොසත් වීම සම්බන්ධයෙන් වගකිව යුත්තේ කවුරුන්දැයි යන්න ප්‍රශ්නාර්ථයකි. රටේ ආරක්ෂාව සම්බන්ධයෙන් සුවිශේෂී වගකීමක් පැවරෙන පොලිස්පතිවරයා විසින් ප්‍රහාර වළකාලීම සඳහා කුමන ආකාරයේ පියවරක් ගනු ලැබුවේ ද යන්න සංවාදයට ලක් වන්නේ එවන් පසුබිමකදීය.  පහත දැක්වෙන්නේ පොලිස්පති පූජිත් ජයසුන්දර, පාස්කු ඉරිදා ප්‍රහාර මාලාව සහ ඒ හා බැඳුණු සිදුවීම් මාලාවේ ගමන් මගය. පූජිත් ජයසුන්දර සහකාර පොලිස් අධිකාරීවරයෙකු   වශයෙන් ශ්‍රී ලංකා පොලිස් දෙපාර්තමේන්තුවේ සේවයට එක් වී ඇත්තේ 1985 වසරේදීය.  එතැන් සිට ඔහු:   වස්ථාදායක සභාවේ අනුමැතිය ඇතිව ජනාධිපති මෛත්‍රීපාල සිරිසේන විසින් පූජිත් ජයසුන්දර පොලිස්පති ධුරයට පත් කරනු ලැබුවේ 2016 අප්‍රේල් 20 වන දාය.  එවක සිටි පොලිස්පති එන් කේ ඉලංගකෝන් විශ්‍රාම යාම නිසා පුරප්පාඩු වූ පොලිස්පති ධුරය සඳහා ව්‍යවස්ථා සභාව වෙත නියෝජ්‍ය පොලිස්පතිවරු තිදෙනකුගේ නම් යෝජනා වී තිබිණ. එස් එම් වික්‍රමසිංහ, පූජිත් ජයසුන්දර සහ චන්දන වික්‍රමරත්න යන නියෝජ්‍ය පොලිස්පතිවරු ඒ අතර වූහ. 2015 -  රාජපක්ෂ ආණ්ඩුව පෙරලා බලයට පත් වූ මෛත්‍රීපාල සිරිසේන පාර්ශවය සහ රනිල් වික්‍රමසිංහ ඇතුළු ජාතික ආණ්ඩුව තුළ ශ්‍රී ලංකා පොලිස් දෙපාර්තමේන්තුව පැවතියේ නීතිය සහ සාමය අමාත්‍යංශය යටතේය.  එතැන් සිට වසර 2018 වසරේ අග භාගය දක්වා නීතිය සහ සාමය අමාත්‍ය ධුරය පැවතියේ රනිල් වික්‍රමසිංහ පාර්ශවය යටතේය.   2018 වසරේ ඔක්තෝබර් 26 වන දා ජනාධිපති මෛත්‍රීපාල සිරිසේන විසින් සිය ප්‍රතිවාදියා වූ මහින්ද රාජපක්ෂ අග්‍රාමාත්‍ය ධුරයට පත් කරන ලද අතර ඉන් අනතුරුව එතෙක් නීතිය සහ සාමය අමාත්‍යංශය යටතේ පැවති ශ්‍රී ලංකා පොලිස් දෙපාර්තමේන්තුව සිරිසේන ජනාධිපතිවරයා විසින් තමන් යටතට ගනු ලැබිණි. මහින්ද රාජපක්ෂ පාර්ශවයට පාර්ලිමේන්තුවේ බහුතර බලය ලබා ගැනීමට නොහැකි වීමත් සමග ජනාධිපති මෛත්‍රීපාල සිරිසේන විසින් පසුගිය නොවැම්බර් 09 වෙනිදා පාර්ලිමේන්තුව විසුරුවා හරින ලද අතර එකී පියවර ශ්‍රී ලංකාවේ ආණ්ඩුක්‍රම ව්‍යවස්ථාවට පටහැනි බව ශ්‍රේෂ්ඨාධිකරණය ඒකමතිකව තීන්දු කළේය. පසුව පාර්ලිමේන්තුවේ බහුතර සහය ඇතිව රනිල් වික්‍රමසිංහ දෙසැම්බර් 16 වන දා  දුන්නේය.  ශ්‍රී ලංකා නිදහස් පක්ෂ සාමාජිකයන් නොමැතිව යළි කැබිනට් මණ්ඩලයක් පත් කෙරුණු නමුත් එතැන් පටන් මේ දක්වා පොලිස් දෙපාර්තමේන්තුව පවතින්නේ ජනාධිපති මෛත්‍රීපාල සිරිසේන යටතේය.  පාස්කු ඉරිදා ප්‍රහාරය එල්ල වී දින තුනකට පසු එනම් අප්‍රේල් 24 වන දා පාර්ලිමේන්තුව රැස් විය.  එහිදී පොලිස්පති පූජිත් ජයසුන්දර සහ ඔහුගේ කාර්ය භාරය සාකච්ඡාවට බඳුන් වූ අතර රටේ ආරක්ෂාව සම්බන්ධයෙන් පාර්ලිමේන්තුව හමුවේ  සිදු කළ හිටපු හමුදාපති ෆීල්ඩ් මාෂල් සරත් ෆොන්සේකා කියා සිටියේ \"පොලිස්පති ගෙදර ඇරියා කියලා මේ ප්‍රශ්නයට විසඳුමක් එන්නේ නැහැ. මේකට වගකිවයුත්තෝ මීට වඩා ඉහළින් ඉන්නවා,\" යනුවෙනි. පොලිස්පතිවරයා සම්බන්ධයෙන් විවේචන ඇතත් ප්‍රහාරය වළකාලීමට අපොහොසත් වීම සම්බන්ධයෙන් ඔහු වෙත වගකීම පැවරීම ඔහු විසින් හඳුන්වනු ලැබුවේ \"පහත් තැනින් වතුර ගලා යාමක්\" ලෙසය.  ජනාධිපති මෛත්‍රීපාල සිරිසේනගේ නියෝගයක් අනුව අප්‍රේල් 29 වන දා පොලිස්පති පූජිත් ජයසුන්දර අනිවාර්ය නිවාඩු යැවිණ. පොලිස්පතිවරයා සම්බන්ධයෙන් විනය ක්‍රියාමාර්ග ගැනීමට සහ අනිවාර්ය නිවාඩු යැවීමට ජනාධිපතිවරයාට බලයක් නොමැති බැවින් එම තීන්දුව නීත්‍යනුකූල නොවන බව පවසමින් පොලිස්පති පූජිත් ජයසුන්දර විසින් ශ්‍රේෂ්ඨාධිකරණය වෙත මැයි 29 වන දා මූලික අයිතිවාසිකම් පෙත්සමක් ඉදිරිපත් කරනු ලැබිණි.  ජූනි 06 - අනිවාර්ය නිවාඩු යවා සිටින පොලිස්පති පූජිත් ජයසුන්දර පළමු වරට පාස්කු ඉරිදා එල්ල වූ මරාගෙන මැරෙන ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු තේරීම් කාරක සභාව ඉදිරියේ සාක්ෂි ලබා දුන්නේය. 2018 වසරේ ඔක්තෝබර් මස 23 වන දා පැවති ආරක්ෂක කවුන්සිලය රැස්වීමෙන් අනතුරුව පැවති සෙසු රැස්වීම් සඳහා තමන් සහභාගි විය යුතු නැතැයි ජනාධිපතිවරයා දැන්වූ බව ආරක්ෂක අමාත්‍යංශයේ එවක ලේකම් කපිල වෛද්‍යරත්න තමන්ට දැනුම් දුන් බව පොලිස්පති පූජිත් ජයසුන්දර එහිදී කියා සිටියේය. (  ඔහු මීට ඉහතදී පවසා තිබිණි) අනිවාර්ය නිවාඩු යැවීමට පෙර ධුරයෙන් ඉල්ලා අස්වන ලෙස ජනාධිපතිවරයා තමන්ට දැන්වූ බව ද ඔහු එහිදී කියා සිටියේය. ආරක්ෂක කවුන්සිලයෙන් බැහැරව තැබූ තමන් පාස්කු ප්‍රහාරය වළකාලීමට අපොහොසත් වීම සම්බන්ධයෙන් වගකීම භාර ගැනීම කෙතරම් සාධාරණ දැයි යන්න ඔහු එහිදී අවධානයට ලක් කළේය.  ජනාධිපති මෛත්‍රීපාල සිරිසේන විසින් ගනු ලැබූ කියන ඉහත කී පියවර සම්බන්ධයෙන් ඔහු මෙතෙක් ප්‍රතිචාර දක්වා නොමැත. පොලිස් දෙපාර්තමේන්තුව සහ ආරක්ෂක අමාත්‍යංශය භාර ජනාධිපති මෛත්‍රීපාල සිරිසේන දිගින් දිගට ම පවසන්නේ තමන් ඉහත කී කිසිදු බුද්ධි තොරතුරක් පිළිබඳ දැනුවත්ව නොසිටි බවය. "}, {"headline": "පාස්කු දින ප්‍රහාර: ජනාධිපතිට එල්ලවන චෝදනා ගැන ජ්‍යෙෂ්ඨ උපදේශකයාගේ ප්‍රතිචාරය", "date": "2019 ජුනි 8", "news": "2015 ජනවාරි 08 වෙනිදා යහපාලන ආණ්ඩුව පත්කර ගැනීමත් සමග ශ්‍රී ලංකාවේ දේශපාලන රික්තයක් ගොඩනැගුන බව ජනාධිපති ජ්‍යෙෂ්ඨ උපදේශක  නීතිඥ ශිරාල් ලක්තිලක පවසයි.   බීබීසී සිංහල සේවය සමඟ අදහස් දැක්වූ ජනාධිපති ජ්‍යෙෂ්ඨ උපදේශකයා  \"මම දකින විදියට අපිත් හවුල්කාරයෝ වෙච්ච 2015 ජනවාරි අට වෙනිදා ජනමතය විසින් ගොඩනගපු ආණ්ඩුව විසින් අවුරුදු පහකට මේ අරාජිකත්වය ගෙනල්ලා තියෙනවා. ඒක එක මාසයකට හෝ යුගයකට ලඝු කරන්න බැහැ. ඒ ක්‍රියාවලිය මගින් අපි ආරම්භයේදී නොදැක්ක විශාල දේශපාලන රික්තයක් ගොඩනැගිල තියෙනවා,\" යයි කියා සිටියේය.                එක් පැත්තකින් පාර්ලිමේන්තු බලයක් රහිත ජනාධිපතිවරයෙක් පත්කර ගැනීමත්, දෙවනුව ඒ පාර්ලිමේන්තු බලය ලබාගැනීමට උත්සාහ කිරීමේදී ඇතිවූ ගැටලුත් හේතුවෙන් එම රික්තය ඇතිවූ බව ශිරාල් ලක්තිලකගේ අදහස වෙයි.  ජනාධිපති ජ්‍යෙෂ්ඨ උපදේශකවරයා එම අදහස් පළ කළේ, රහස් ඔත්තු අංශ  විසින් බොහෝ අනතුරු අඟවා තිබියදීත්, පාස්කු ඉරිදා ප්‍රහාර වලක්වා ගැනීමට අපොහොසත් වූ බවට ජනාධිපති මෛත්‍රීපාල සිරිසේන වෙත එල්ලවන චෝදනා පිළිබඳ බීබීසී සිංහල සේවය විමසීමක් කළ අවස්ථාවේ ඊට පිළිතුරු දෙමිනි. පාස්කු ඉරිදා ප්‍රහාරය ගැන අනතුරු ඇඟවීම තමාට දැනුම් දී නොතිබුණ බව ජනාධිපතිවරයා කිහිප වරක්ම  ප්‍රකාශ කර ඇත.  තවදුරටත් අදහස් දැක්වූ නීතිඥ ශිරාල් ලක්තිලක \"ආණ්ඩුක්‍රම ව්‍යවස්ථාවේ 19 වෙනි සංශෝධනය මගින් තව ව්‍යවස්ථාමය අරාජිකත්වයක් නිර්මාණය කරලා තියෙනවා. සමස්ථයක් ලෙස 2015 ජනවාරි අට වෙනිදා වෙනසට උර දුන්න සියලුදෙනාට පිළිගන්න වෙනවා - මේ අප  විසින් කරගන්නා ලද දේවල් ම බව,\" යනුවෙන් ද කියා සිටියේය.  “සමහර අවස්ථාවල \nමම වින්දනයක් ලැබුවා” Facebook හි BBC News සිංහල කළ  වෙනි පළකිරීමේ අවසානය පසුගිය වසරේ  ඔක්තෝබර් මාසයේ  රනිල් වික්‍රමසිංහ අගමැති ධූරයෙන් ඉවත් කර හිටපු ජනාධිපති මහින්ද රාජපක්ෂ එම ධූරයට පත් කළ නමුත් දින පනහකට (50) පසු යළිත් වරක් රනිල් වික්‍රමසිංහ අගමැති පදවියට පත් කිරීමට ජනාධිපතිවරයාට සිදු විය.      කෙසේ නමුත් එවක් පටන් ජනාධිපතිවරයාගේ ප්‍රධානත්වයෙන් පැවැත්වුන ආරක්ෂක මණ්ඩල  රැස්වීම්වලට අගමැතිවරයා කැඳවා නොමැත. ඒ බව අගමැතිවරයා හෙළි කළේ පාස්කු ඉරිදා ප්‍රහාරයෙන් පසුවය.   ඒ පිළිබඳ විමසූ අවස්ථාවේ ජනාධිපති ජ්‍යෙෂ්ඨ උපදේශක ශිරාල් ලක්තිලක කියා සිටියේ \"අගමැතිවරයා ආරක්ෂක මණ්ඩල රැස්වීමට නොකැඳවීම ජනාධිපතිවරයාගේ අභිමතයක්\" බවය.  පාස්කු ඉරුදින ප්‍රහාර ගැන සොයා බලන පාර්ලිමේන්තු තේරීම් කාරක සභාව ඉදිරියේ බ්‍රහස්පතින්දා (ජුනි 06) කරුණු දැක්වූ හිටපු ආරක්ෂක ලේකම් හේමසිරි ප්‍රනාන්දු, එම ප්‍රහාරය සිදුවූ දින රාත්‍රියේ අගමැතිවරයා විසින් කැඳවන ලද ආරක්ෂක කවුන්සිල රැස්වීමට සහභාගි නොවන ලෙස ජනාධිපතිවරයා තමාට උපදෙස් දුන් බව හෙළිකළේය. එම පාර්ලිමේන්තු තේරීම් කාරක සභාව  ඉදිරියේ ඉන්පෙර කරුණු දැක්වූ දැනට අනිවාර්ය නිවාඩු යවා සිටින පොලිස්පති පුජිත් ජයසුන්දර \"පසුගිය වසරේ අපරාධ පරීක්ෂණ දෙපාර්තමේන්තුවේ පොලිස් පරීක්ෂක නිශාන්ත ද සිල්වා ස්ථාන මාරු කර යවන මෙන් ජනාධිපතිවරයා දැනුම් දුන් නමුත් එය ඉටු නොකළ බැවින් තමාට ආරක්ෂක කවුන්සිල රැස්වීම් සඳහා කැඳවීමක් නොකළ\" බව කියා සිටියේය. 2008 වසරේදී තරුණයින්  එකොළොස් (11) දෙනෙකු පැහැරගෙන ගොස් අතුරුදන් කිරීමට සම්බන්ධ පරීක්ෂණ පවත්වනු ලබන්නේ පොලිස් පරීක්ෂක නිශාන්ත ද සිල්වා විසිනි.     ඔහු මාරු කර යැවීමට සම්බන්ධ වූ බවට එල්ල වූ චෝදනාව ජනාධිපතිවරයා වරක් ප්‍රතික්ෂේප කළ බව පෙන්වා දුන් නීතිඥ ලක්තිලක,  19 වෙනි සංශෝධනය හඳුන්වාදීමෙන් අනතුරුව ජනාධිපතිවරයාට පවා \"පොලිසියට ඇඟිලි ගැසිය නොහැකි බව\" කියා සිටියේය.  \"අපි හිතමු - ඔබ කියපු පොලිස් නිලධාරියා ස්ථාන මාරු කරන්න උත්සහ කළා කියලා ඒක සිදුවුණේ නැහැ. ඒ තරමට පොලිස් කොමිසම මගින් පොලිසිය ආවරණය කරලා තියෙනවා. ඒ නිසා පොලිසියේ කටයුතු වලට ජනාධිපති අත දානවා කියන එක තාර්කිකව පිළිගන්න බැහැ.\" ජනාධිපති ජ්‍යෙෂ්ඨ උපදේශක  නීතිඥ ශිරාල් ලක්තිලක පවසයි. බ්‍රහස්පතින්දා (ජුනි 06) සහ අඟහරුවාදා (ජුනි 04) දිනවල පාර්ලිමේන්තු කාරක සභාව හමුවේ හෙළි වූ කරුණු ගැන ජනාධිපති මෛත්‍රීපාල සිරිසේන මෙතෙක් ප්‍රතිචාරයක් දක්වා නොමැත.  ත්‍රස්ත විමර්ශන කොට්ඨාශයේ ප්‍රධානියා ලෙස කටයුතු කළ නියෝජ්‍ය පොලිස්පති නාලක සිල්වා පාර්ලිමේන්තු කමිටුව හමුවේ අදහස් දක්වමින්,ජුනි 4 වෙනිදා තමා අත්අඩංගුවට ගන්නා විට මරාගෙන මැරෙන ප්‍රහාර එල්ල කළ කණ්ඩායම මෙහෙය වූ පුද්ගලයා ලෙස සැකකෙරෙන හෂීම් සහරාන් ගැන වසර කිහිපයක සිට සෙවිල්ලෙන් සිටි බව සඳහන් කළේය. ජනාධිපතිවරයා ඇතුළු ප්‍රධාන පෙළේ පුද්ගලයින් කීප දෙනෙකු ඝාතනය කිරීමට කුමන්ත්‍රණය කළේ යැයි චෝදනා කරමින් 2018 ඔක්තෝබර් මාසයේදී අත්අඩංගුවට ගැනුණු නියෝජ්‍ය පොලිස්පති නාලක සිල්වා පසුගිය මැයි මාසයේ ඇප මත නිදහස් කෙරිණ.   \"තවමත් එම කුමන්ත්‍රණය ගැන පරීක්ෂණ පැවැත්වෙනවා. ඒ පරීක්ෂණ සිදු කළ යුත්තේ රේඛීයව. එහෙම නැත්නම් ඊට සම්බන්ධ වෙච්ච සමාජ ආර්ථික තොරතුරු එකතු කරගෙන. අපරාධමය ස්වරූපයකින් මේ පරීක්ෂණ කළොත් ඒක සොයා ගන්න බැරි වෙනවා. මං හිතන්නේ නෑ පොලිස් දෙපාර්තමේන්තුවේ අවසාන වරට නාලක සිල්වා සම්බන්ධයෙන් ඉදිරිපත් කරපු වාර්තාවට පෙර වාර්තාව බැලුවොත් එම පරීක්ෂණයේ යම් කිසි දෙවරක් සිතා බැලිය යුතු කරුණු තියෙනවා. ඒක සහරන්ගේ ත්‍රස්තවාදී හෝ වෙනත් කටයුත්තකට බාධා වුනාද නැද්ද කියන එක අන්න ඒ අනුව හොයල බලන්න ඕන\" ශිරාල් ලක්තිලක පැවසීය.  නාලක සිල්වා නොමැති වුවද ත්‍රස්ත විමර්ශන කොට්ඨාශය සහරාන් ගැන පරීක්ෂණ ඉදිරියට ගෙන යා යුතු බව  ඔහු පෙන්වා දෙයි.   \"ඔහුම එම ප්‍රශ්නයට උත්තර දුන්නා - මම නොහිටියට එම ආයතනය එය කළ යුතුව තිබුණාය  කියන එක. ඉතින් ඒක මග ඇරුණේ කොහොමද කියන එක වෙනම ම සොයා බලන්න ඕන කාරණයක්\" ජනාධිපතිවරයාගේ ප්‍රධානත්වයෙන් පැවැත්වෙන ආරක්ෂක මණ්ඩල රැස්වීම් කැඳවීම්  නිසියාකාරව සිදුවී නොමැති බව පාර්ලිමේන්තු කමිටුව හමුවේ  හෙළිවූ තවත් කරුණකි. \"මේ ජනාධිපතිවරයා යටතේ පමණක් නොවෙයි - ඊට කලින් ජනාධිපතිවරයා යටතේත්, ඊටත් කලින් ජනාධිපතිවරයා යටතේත් මේවා ක්‍රියාත්මක වෙලා තියෙන්නේ පදනම් ලියවිල්ලක් නොමැතිව. එතකොට අභිමතය පරිදි තමයි බොහෝ දේ සිදු වෙලා තියෙන්නේ. එතකොට ජාතික ආරක්ෂක කවුන්සිලය රැස් කරන්නේ කවදාද කියලා කොහෙවත් නීතියක් නැහැ. ඒ වගේම ජාතික ආරක්ෂක කවුන්සිලය විසින් අර සිසිර මෙන්ඩිස් ප්‍රධානත්වය දරන ආයතනයට නියෝග නිකුත් කරන්නේ කොහොමද? ඒ ආයතනය ත්‍රිවිධ හමුදාවට සහ පොලිසියට නියෝග නිකුත් කරන්නේ කොහොමද?කියන එක පිළිබඳව දැනට තිබෙන්නේ යම්කිසි අඳුරු ස්වරූපයක්. මේ පිළිබඳව එම කමිටුව විසින් පරීක්ෂා කරලා පාර්ලිමේන්තුවේ නීති සම්පාදකයන් විසින් මේ දැනුම ලබා දෙන එක හොඳයි \"  නීතිඥ ශිරාල් ලක්තිලක ඊට ප්‍රතිචාරය  දක්වමින් සඳහන් කළේය. නීතිය හා සාමය මෙන්ම ආරක්ෂාව භාර අමාත්‍යවරයා ලෙස සහ රටේ සේනාධිනායකයා ලෙසත් බුද්ධි තොරතුරු ලැබී තිබියදීත් පාස්කු ඉරුදින ප්‍රහාර වළකාගත නොහැකි වීමේ අවසාන වගකීම ජනාධිපතිවරයා සතු නොවේ දැයි  බීබීසිය විමසූ විට ඊට පිළිතුරු දෙමින් ජනාධිපති ජ්‍යෙෂ්ඨ උපදේශක ශිරාල් ලක්තිලක පැවසුවේ, \"වගකීම පිළිබඳ මෙතන ප්‍රශ්නයක් වෙන්නේ නැහැ. එතකොට ප්‍රශ්නයක් තියෙනවා - මේ වගකීම් බෙදා හැරෙන්නේ කොහොමද කියලා?\" යනුවෙනි.  \"කිසිම ප්‍රශ්නයක් නැහැ. ආරක්ෂක ඇමතිවරයා හැටියට ජනාධිපතිවරයාට වගකීමක් තියෙනවා. ඊට පස්සේ ඒ ආයතන ඒ පුද්ගලයන් අත මේ වගකීම බෙදා හැරීම් සිදුවෙනවා ඒ තොරතුරේ තියෙන ස්වභාවය අනුව. අන්න ඒක තාම සොයාගෙන නැහැ,\" යනුවෙන් ඔහු වැඩිදුරටත් පවසයි. "}, {"headline": "සංදේශය තරංගමාලා", "date": "2012 අප්‍රේල් 18", "news": "ශ්‍රී ලංකාවේ වේලාවෙන් දිනපතාම රාත්‍රී 9:15 ට කෙටි තරංග 19 (15690 kHz), කෙටි තරංග 22 (13630 kHz) සහ කෙටි තරංග 41 (7435 kHz) ඔස්සේ බීබීසී සිංහල සේවයේ සංදේශය වැඩසටහන ගුවන්ගත වේ. බ්‍රිතාන්‍යයේ දී 16:45 GMT සවුදි අරාබිය සහ ජෝර්දානයේ දී 7:00 pm කුවේටයේ දී 7:30 pm ඩුබායි හිදී 8:30 pm ශ්‍රී ලංකාවේ දී 9:45  pm සිංගප්පූරුවේ දී 12:30 pm  ඒ හැරුණු විට www.bbcsinhala.com වෙබ් අඩවිය ඔස්සේ සවසේ පැය විසිහතර පුරාම ඔබට සංදේශයට කන්දිය හැකියි. අපේ වැඩසටහන් පිළිබඳ ඔබේ අදහස් උදහස් දැනගැනීමට අපි කැමැත්තෙමු. කරුණාකර පහත ලිපිනයට අපට ලියන්න.   Sandeshaya BBC Sinhala Service New Broadcasting House, Portland Place London W1A 1AA නොඑසේනම් පහත ලිපිනයට අපට ඊමේල් පණිවුඩයක් එවන්න. sinhala@bbc.co.uk "}, {"headline": "ජාතික බුද්ධි ප්‍රධානියා අස් වුණා ද? අස් කළා ද?", "date": "2019 ජුනි 8", "news": "ජාතික බුද්ධි ප්‍රධානියා වශයෙන් කටයුතු කළ විශ්‍රාමික නියෝජ්‍ය පොලිස්පති සිසිර මෙන්ඩිස්, ජනාධිපතිවරයා විසින් එම තනතුරින් ඉවත් කරනු ලැබ ඇති බව ජාත්‍යන්තර මාධ්‍ය වාර්තා කරයි. නමුත් බුද්ධි ප්‍රධානියාගේ තනතුර හිස්වීම දේශීය මාධ්‍ය වාර්තා කර තිබුණේ ඉල්ලා අස්වීමක් හැටියට ය. පාස්කු ඉරිදා සිදු වූ මරාගෙන මැරෙන ප්‍රහාර වළක්වා ගත හැකිව තිබූ බව පාර්ලිමේන්තු විශේෂ කාරක සභාව ඉදිරියේ විශ්‍රාමික නියෝජ්‍ය පොලිස්පති සිසිර මෙන්ඩිස් ප්‍රකාශ කර තිබුණි. ඉස්ලාම් අන්තවාදීන්ගෙන් ඇතිවිය හැකි තර්ජනය නිසි ලෙස තක්සේරු කිරීම සඳහා ආරක්ෂක විමර්ශන රැස්වීම් නිතිපතා නොපැවැත්වුණු බවත්  ඔහු පාර්ලිමේන්තු තේරීම් කාරක සභාව ඉදිරියේ පැවසීය. පසුගිය පාස්කු ඉරිදා ප්‍රහාරය පිළිබඳව ඉන්දියාවේ බුද්ධි අංශ කල් තියා අනතුරු ඇඟවීම් කර තිබියදීත් එය වළක්වා ගැනීමට නොහැකි වීම ගැන  ශ්‍රී ලංකාවේ ජනාධිපතිවරයාට සහ රජයට දැඩි චෝදනා එල්ල විය.  දැනට සේවයේ නිරතව සිටින ආරක්ෂක අංශවලට අයත් කිසිදු නිලධාරියෙකු පාර්ලිමේන්තු විශේෂ කාරක සභාව හමුවට ඉදිරිපත් නොවිය යුතු බවත්, ඔවුන් සියලු දෙනා පිළිබඳ වගකීම තමා බාර ගන්නා බවත් ජනාධිපති මෛත්‍රීපාල සිරිසේන ඊයේ (ජුනි 07) පැවසීය. පසුගිය පාස්කු ඉරිදා ශ්‍රී ලංකාවට එල්ල වූ මරාගෙන මැරෙන බෝම්බ ප්‍රහාර පිළිබඳව විමර්ශනය කිරීම සඳහා පත් කර ඇති පාර්ලිමේන්තු තේරීම් කාරක සභාවට සහයෝගය නොදීමට ද  ජනාධිපතිවරයා තීරණය කර තිබේ.  පාර්ලිමේන්තු කාරක සභාවක් විසින් බුද්ධි අංශ නිලධාරීන් ගෙන්වා රාජ්‍ය බුද්ධි තොරතුරු මාධ්‍ය ඉදිරියේ අනාවරණය කරවීම තමා කිසිසේත් අනුමත නොකරන බව ජනාධිපතිවරයා පවසයි. "}, {"headline": "ඉන්දීය අගමැති නරේන්ද්‍ර මෝදි ශ්‍රී ලංකාවේ", "date": "2019 ජුනි 9", "news": "ඉන්දියාවේ අගමැති නරේන්ද්‍ර මෝදි කෙටි සංචාරයක් සඳහාඉරිදා (ජුනි 09) මධ්‍යාහ්නයෙහි ශ්‍රී ලංකාවට ළඟා විය.  පාස්කු ඉරිදා ප්‍රහාරයෙන් පසු ශ්‍රී ලංකාවට සැපත් පළමු රාජ්‍ය නායකයා ඔහුය.  කටුනායක ජාත්‍යන්තර ගුවන් තොටුපොළෙන්  දිවයිනට සැපත් අසල්වැසි රාජ්‍ය නායකයා පිළිගැනීමේ අවස්ථාවට අගමැති රනිල් වික්‍රමසිංහ ඇතුළු මැතිඇමතිවරු ගණනාවක් සහභාගී වූහ. ඉන් අනතුරුව දැඩි ආරක්ෂක රැකවරණ මැද කොළඹ නගරයට ළඟා වු ඉන්දීය අගමැතිවරයා, ජනාධිපති මෛත්‍රීපාල සිරිසේන විසින් පිළිගනු ලැබුණි. පාස්කු ඉරිදා ප්‍රහාරයෙන් අනතුරුව බොහෝ රටවල් ඔවුන්ගේ රටවැසියන්ට ශ්‍රී ලංකාව සම්බන්ධයෙන් සංචාරක උපදෙස්  ප්‍රකාශයට පත්කර ඇති පසුබිමක ඉන්දීය අගමැතිවරයාගේ ශ්‍රී ලංකා සංචාරය විශේෂ වැදගත් කමක් ගනී. ඉන්දියාවේ පසුගියදා පැවති මහ මැතිවරණයෙන් දෙවන වරටත් විශිෂ්ඨ ජයග්‍රහණයක් ලද අගමැති නරේන්ද්‍ර මෝදි ඉන් අනතුරුව කළ පළමු විදේශ සංචාරයේ කොටසක් ලෙස ශ්‍රී ලංකාවට සැපත් විය.  ඔහු ශ්‍රී ලංකාවට පැමිණියේ මාලදිවයිනේ නිල සංචාරයකින් පසුවය. මෙය අගමැති මෝදිගේ තුන්වෙනි ශ්‍රී ලංකා සංචාරයයි. ඉන්දියාවේ අගමැති පදවියට පත්වීමෙන් අනතුරුව 2015 වසරේ දී ඔහු පළමු වරට ශ්‍රී ලංකාවට ලඟා විය. ඉන් අනතුරුව ඔහු දෙවන වතාවට ශ්‍රී ලංකාවට ලඟා වුණේ 2017 වසරේ ජාත්‍යන්තර වෙසක් උත්සවයට සහභාගී වීම සඳහාය.  "}, {"headline": "ඉන්දීය අග්‍රාමාත්‍ය නරේන්ද්‍ර මෝදිගේ ශ්‍රී ලංකා සංචාරය ගැන කරුණු පහක්", "date": "2019 ජුනි 9", "news": "ඉන්දීය මහමැතිවරණය විශිෂ්ඨ ලෙස ජයග්‍රහණය කිරීමෙන් අනතුරුව අග්‍රාමාත්‍ය නරේන්ද්‍ර මෝදි සිය පළමු විදෙස් සංචාරය සිදු කරනු ලැබුවේ ශ්‍රී ලංකාවේ සහ මාලදිවයිනේය.   මාලදිවයිනේ සිට ඉරිදා (ජුනි 09) ශ්‍රී ලංකාවට ළඟා වූ අග්‍රාමාත්‍යවරයා සිය සංචාරය අතරතුර විවිධ පාර්ශ්ව හමු විය. සංචාරය අතරතුර ඔහු හමු වූ පුද්ගලයන් කවුරුන්ද? සංචාරය කළ ස්ථාන මොනවාද? පහත දැක්වෙන්නේ  ඒ පිළිබඳ කෙටි විමසුමකි.  2014 වසරේදී ඉන්දීය අග්‍රාමාත්‍ය ධුරයට පත් නරේන්ද්‍ර මෝදි එතැන් සිට මේ දක්වා තෙවරක් ශ්‍රී ලංකාවේ සංචාරය කර ඇත.  2015 වසරේදී ඔහු අගමැතිවරයා වශයෙන් පළමු වරට ශ්‍රී ලංකාවේ සංචාරයක නිරත වූ අතර, 2017 වසරේදී ඔහු ශ්‍රී ලංකාවේ සංචාරයක නිරත වූයේ ජාත්‍යන්තර වෙසක් උළෙලේ ප්‍රධාන ආරාධිතයා වශයෙනි.  විශේෂ ගුවන් යානයකින් ශ්‍රී ලංකාවට ළඟා වූ ඉන්දීය අගමැතිවරයා පිළිගනු ලැබුවේ අග්‍රාමාත්‍ය රනිල් වික්‍රමසිංහ විසිනි. සිය සංචාරය සම්බන්ධයෙන් 'ට්විටර්' පණිවුඩයක් නිකුත් කරමින් අගමැති මෝදි පවසා තිබුණේ \"ශ්‍රී ලංකාවට යළි පැමිණීම ගැන සතුටුයි. සිව් වසරක් තුළ මේ දර්ශනීය දිවයිනේ මා කළ තෙවන සංචාරය මෙයයි. අවශ්‍යම මොහොතක ඉන්දියාව කිසිඳු මොහොතක ඇයගේ මිතුරන් අමතක කරන්නේ නැහැ\" යනුවෙනි.  ඉස්ලාමීය අන්තවාදී කණ්ඩායමක් විසින් පසුගිය අප්‍රේල් 21 වෙනිදා එනම් පාස්කු ඉරිදා එල්ල කරන ලද මරාගෙන මැරෙන බෝම්බ ප්‍රහාර මාලාවෙන් පසු ශ්‍රී ලංකාවේ සංචාරයක නිරත පළමු රාජ්‍ය නායකයා අගමැති නරේන්ද්‍ර මෝදිය. ප්‍රහාරයට ලක් වූ කොච්චිකඩේ ශාන්ත අන්තෝනි දේවස්ථානයේ සංචාරයක නිරත වූ අගමැති මෝදි මරණයට පත් සහ තුවාල ලැබූ පුද්ගලයන් වෙනුවෙන් සිය බලවත් ශෝකය පළ කළේය. \"ශ්‍රී ලංකාව යළි නැගී සිටිනු ඇති බව මට විශ්වාසයි. බියගුළු ත්‍රස්ත ක්‍රියාවලට ශ්‍රී ලංකාවේ ජීවගුණය පරාජය කළ නොහැකියි. ශ්‍රී ලංකාවේ ජනතාව සමග අප එකට ඉන්නවා\" යනුවෙන් ඔහු 'ට්විටර්' නිවේදනයක් නිකුත් කරමින් පැවසීය. ඉන්දීය අගමැති නරේන්ද්‍ර මෝදි සිය සංචාරය අතරතුර: ඉන්දීය අගමැතිවරයා පිළිගැනීම සඳහා ජනාධිපති මෛත්‍රිපාල සිරිසේනගේ ප්‍රධානත්වයෙන් ජනාධිපති ලේකම් කාර්යාල පරිශ්‍රයේ විශේෂ උළෙලක් සංවිධානය කර තිබිණි. \"ත්‍රස්තවාදය පොදු තර්ජනයක් වන අතර, ඊට මුහුණ දීමේ දී සාධනීය සහ ඉලක්කගත පියවර ගත යුතු   බවට මා හා ජනාධිපති මෛත්‍රිපාල සිරිසේන එකඟ වුණා.\" යනුවෙන් අගමැති මෝදි නිකුත් කළ නිවේදනයක දැක්වේ.  අග්‍රාමාත්‍ය රනිල් වික්‍රමසිංහ සමග \"ඵලදායි සාකච්ඡා\" පැවති බවත් ඉන්දීය අගමැතිවරයා පැවසීය.  ශ්‍රී ලංකාවේ ජනතාව ඉලක්ක කර ගත් ව්‍යාපෘති ඇතුළුව ද්වීපාර්ශ්වික සහයෝගීතාව තවදුරටත් වර්ධනය කර ගැනීම සඳහා ඉන්දියාවේ පූර්ණ සහය හිමිවන බව එහිදී සහතික කළ බව ඔහු වැඩිදුරටත් සඳහන් කරයි. විපක්ෂ නායක මහින්ද රාජපක්ෂ හමු වූ ඉන්දීය අගමැතිවරයා පවසා තිබුණේ ඔහු සමග \"පුළුල් සාකච්ඡාවක්\" පැවති බවය. ත්‍රස්තවාදයට එරෙහිව කටයුතු කිරීම, ආරක්ෂාව සහ ආර්ථික සංවර්ධනය යන ක්ෂේත්‍ර සම්බන්ධයෙන් ශ්‍රී ලංකාවේ සහ ඉන්දියාව අතර සමීප  සහයෝගිතාවක අවශ්‍යතාව පිළිබඳව එහිදී සාකච්ඡා කෙරුණු බවත් ඔහු වැඩිදුරටත් කියා සිටී.  දෙමළ ජාතික සන්ධානයේ නියෝජිතයන් සමග ද  \"ඉතා යහපත් මට්ටමේ\" සාකච්ඡාවක් පැවති බව ඉන්දීය අගමැතිවරයා  පවසයි.  අගමැති මෝදි සහ ශ්‍රී ලංකාවේ සිටින ඉන්දීය ප්‍රජාව අතර හමුවක් 'India House' හිදී සංවිධානය කර තිබිණි. \"අද වන විට ලෝකය තුළ ඉන්දියාවට තිබෙන ස්ථානය වඩාත් ශක්තිමත් වෙමින් පවතිනවා. ඉන් වැඩි කොටසක ගෞරවය හිමි විය යුත්තේ ඉන්දීය ඩයස්පෝරාවටයි\" යනුවෙන් ඔහු එහිදී සඳහන් කළේය. ශ්‍රී ලංකා ආගමන විගමන දෙපාර්තමේන්තුවේ නිල සංඛ්‍යා ලේඛන අනුව විදේශිකයන් අතරින් ශ්‍රී ලංකාවේ වැඩියෙන් ම රැකියාවල නිරත වන්නේ  . ශ්‍රී ලංකා සංචාරය කෙටි වූ නමුත් ඵලදායි එකක් වූ බව සිය සංචාරය නිම කරමින් ඉන්දීය අගමැතිවරයා පවසයි.  \"අපේ හදවත් තුළ ශ්‍රී ලංකාවට සුවිශේෂී ස්ථානයක් හිමි වෙනවා\" ඔහු නිකුත් කළ නිවේදනයක දැක්වේ. \"ඉන්දියාව හැමවිටම ඔබ සමග සිටින බවටත් ඔබේ ඉදිරි ගමන වෙනුවෙන් සහෝයෝගය ලබා දෙන බවටත් ශ්‍රී ලංකාවේ සිටින මාගේ සහෝදර සහෝදරියන්ට මම සහතික වෙනවා\" යනුවෙන් එහි වැඩිදුරටත් සඳහන් වේ.  "}, {"headline": null, "date": "\n            ", "news": ""}, {"headline": "ශ්‍රී ලංකාවේ සිවිල් යුද්ධය: අවසන් යුද්ධයේ දස වස් සැමරුම්", "date": "2019 මැයි 20", "news": "ශ්‍රී ලංකාව මුහුණ දී සිටින ත්‍රස්ත අභියෝගය \"මුළුමනින්ම අතුගා දමා රට තුළ ස්ථීරසාර සාමයක් ස්ථාපිත කිරීමට අපගේ වීරෝධාර රණවිරුවන්ට හැකියාව තිබෙන,\" බවත් රටේ ස්ථීර සාමයක් සමග ස්වයංපෝෂිත ආර්ථිකයක් සහ ප්‍රජතන්ත්‍රවාදී සමාජයක් ගොඩනැගීමට සියලු දෙනා කැප විය යුතු බවත් ජනාධිපති මෛත්‍රිපාල සිරිසේන පවසයි.  ඔහු ඒ බව ප්‍රකාශ කළේ, ඉරිදා (මැයි 19) පැවති රණවිරු උත්තම ප්‍රණාම සැමරුම් උත්සවයට එක්වෙමිනි. \"රටට ස්ථීර සාමය ලබාගෙන දස වසරක් සම්පූර්ණ වීමයි අද සමරන්නේ. මම ඔවුන් වෙත ප්‍රණාමය භක්තිය පිරිනමනවා. ඔවුන් ජීවිත පූජා කළේ මාතෘ භූමිය වෙනුවෙන්. ජීවත් වන ජනතාව ස්ථීර සාමය ප්‍රජාතන්ත්‍රවාදය  ආරක්ෂා කරමින් භෞමික අඛණ්ඩතාවය ආරක්ෂා කරමින් ස්වෛරීත්වය පිළිබඳව තිබූ කැපවීම තුළයි, ජාතියේ  අනාගතය වෙනුවෙන් ඔවුන් ජීවිත පූජා කළේ. ශ්‍රේෂ්ඨ ලංකා පුත්‍රයින් වෙනුවෙන් මගේ ගෞරවය පුද කරනවා. ඔවුන් සිහිපත් කරනවා. ආබාධිතව ජීවත් වන රණවිරුවන් වෙනුවෙන් ගෞරවය පිරිනමනවා,\" යනුවෙන් ද ජනාධිපතිවරයා සඳහන් කළේය.  යුද ගැටුම් නිමා වී දස වසරක් පිරීමේ සැමරුම් උත්සවය ඉරිදා පස්වරුවේ ශ්‍රී ජයවර්ධනපුර පාර්ලිමේන්තු සංකීර්ණය අසල පිහිටි ජාතික රණවිරු ස්මාරකය අබියසදී පැවැත්විණි. මේ අතර, යුද්ධයෙන් මිය ගිය දෙමළ ජනතාව සිහි කරමින් මුලතිව්, මුල්ලිවයික්කාල් වෙරළ තීරයේ පැවති සැමරුම දැඩි පොලිස් ආරක්ෂාවක් මධ්‍යයේ සෙනසුරාදා (මැයි 18) පැවැත්විණි. යුද්ධයෙන් මියගිය ජනතාව වෙනුවෙන් සාධාරණය ඉටු විය යුතු අතර, යුද අපරාධ චෝදනා සම්බන්ධයෙන් රජය සාධාරණ පරීක්ෂණ පැවැත්විය යුතු බව එම අවස්ථාවට සහභාගි වු උතුරු පළාතේ හිටපු ප‍්‍රධාන අමාත්‍ය සී වී විග්නේශ්වරන් පැවසීය.  වැඩසටහනට එක්වු උතුරු පළාත් සභා මන්ත‍්‍රී එම් කේ ශිවාජිලිංගම් පැවසූවේ යුද්ධයෙන් මියගිය දෙමළ ජනතාවගේ ආත්මයට ශාන්තිය පතා සැමරුම් උත්සවය සංවිධානය කළ බවය.  යුද්ධයෙන් ආබාධිතවූවන් පිරිසක් ද සැමරුම් වැඩසටහනට එක්වෙමින් පහන් දල්වා, මල් පූජා කොට යුද්ධයෙන් මියගිය දෙමළ ජනතාව සිහිපත් කළහ.  මුලතිව් ආරක්ෂක අංශ පැවසුවේ, පවතින ආරක්ෂක තත්ත්වය හේතු කොටගෙන සැමරුම් වැඩසටහන වෙනුවෙන් සහභාගි වන පිරිසගේ ආරක්ෂාව වෙනුවෙන් දැඩි ආරක්ෂාවක් යෙදූ බවය. එම සැමරුම සංවිධානය කර තිබුණේ දෙමළ ජාතික සන්ධානය හා යාපනය විශ්ව විද්‍යාල ශිෂ්‍ය සංගමය විසිනි.  මේ අතර, යුද්ධයෙන් මිය ගිය තම සහෝදර ජනතාව හා ඥාතීන් සිහි කරමින් වවුනියාව දමිළ ජනතාව අදාළ පිරිස් වෙත ශාන්තිය ප්‍රාර්ථනා කිරීමේ 10 වන සැමරුම වැඩසටහන වවුනියාව සහායමාතාපුරම් ගණදෙවි කෝවිලේදී සෙනසුරාදා (මැයි 18) පැවැත්විණ. එම අවස්ථාවට එක්වූවන් පැවසූවේ, යුද්ධයෙන් මිය ගිය තම ඥාතීන් සැමරීම හා අදාළ පිරිස් වෙත ශාන්තිය ප්‍රාර්ථනා කිරීම තුළින් තමන්ගේ චිත්ත පීඩාවන් දුරු කර ගැනීමට හැකි බවය. "}, {"headline": "ශ්‍රී ලංකාවේ යුද්ධය නිම වී දස වසරක්: අඹුසැමියන් වූ පස මිතුරන්", "date": null, "news": "\"ආයෙ නම් අපිට යුද්ධයක් එපා.\" එසේ පවසන්නේ, කලෙක එකිනෙකාට ගිනි බිඳ ගත් පසුව අඹු සැමියන් බවට පත් සිංහල සහ දමිළ තරුණ යුවළකි. රොෂාන් චතුරංග ජයතිලක සිවිල් ආරක්ෂක බලකායේ සාමාජිකයෙකි. ගෞරි මලර් එදා කොටි ළමා සෙබළියකි.  යුද ගිනි නිවා ලිප ගිනි දැල්වූ ඔවුන් දැනට පදිංචිව සිටින්නේ, කලක් එල්ටීටීඊ බලකොටුවක්ව පැවති විශ්වමඩු ගම්මානයේය.  මේ විස්මිත පෙම් කැදැල්ල සොයා ගම් නියම්ගම් පසු කර අප උතුර බලා ගියෙමු. ගෞරිගේ සහ රොෂාන්ගේ කතාව සටහන් කරන අදට යුද්ධය නිම වී දස වසරක් සපිරේ.  වව්නියාවෙන් පසු හමුවන ඕමන්තෙයි කලක් ශ්‍රී ලංකා යුද්ධ හමුදා සහ එල්ටීටීඊ බල සීමාව වෙන් කළ බෙදුම් රේඛාව විය. කාපට් ඇතිරූ මග දෙපස නිහඬව බලා සිටින යුද්ධයෙන් විනාශයට පත් ගොඩනැගිල්ලක් දෙකක් ඉඳ හිට හමු වෙයි. ඒ අතරින් පතර හමුදා කඳවුරුය.  පුරන්ව ගිය කුඹුරු යායක තනියට ඇත්තේ අලසව තණ බුදින හරක් පමණි. කලක් උතුරේ නිවාසවලට අනන්‍ය වූ තල් වැට වෙනුවට මෙදා එහි දක්නට ඇත්තේ ටකරන් වැටවල්ය.  බෝක්කුවක් මත ඇණ තබා ගත් කෙසඟ තරුණයෙක් බිඳුණු තල්ගසක් දෙස දෑස් අයා බලා සිටී.  පෙර කී කතානායකයන්ගේ නිවහන සොයා ඕමන්තෙයි, පුලියන්කුලම, කනගරායන්කුලම, මාන්කුලම, කිලිනොච්චිය, පරන්තන්, ධර්මපුරම් පසු කර අපි විශ්වමඩු වෙත ළඟා වීමු. රොෂාන් චතුරංග ජයතිලක සහ ගෞරි මලර් දැනට වාසය කරන්නේ ඇයගේ මව්පියන්ගේ නිවසේය.  වැලි සහිත මිදුල මැද ඵලින් බර වූ කොස් ගහකි. ඒ අසල ට්‍රැක්ටරයක්, යතුරු පැදියක් සහ පා පැදියක් ගාල් කර ඇත්තේ එක පෙළටය.  අප පිළිගැනීමට රොෂාන් සහ ගෞරි ඉස්තොප්පුවෙන් පිටතට පැමිණියහ.   \"මම ඉපදුණේ එක් දහස් නවසිය අනූවේ. අපි හිටියේ ඉරට්ටපෙරියකුලම් මායිම් ගම්මානයේ. එල්ටීටීඊය කියන වචනෙට වඩා නිතර ම ඇහුණේ කොටි කියන වචනේ. අපේ සතුරු උදවිය කියලා ඔවුන් ගැන හිතේ පොඩි තරහක් තිබුණා.\" \"ඉස්කෝලේ යන කාලේ එක සිද්ධියක් මට මතකයි. 2004 අප්‍රේල් 14 වෙනි දා, මම එතකොට අට වසරේ. සිංහල අලුත් අවුරුද්දට අපි යාළුවන්ගේ ගෙවල්වල යනවා. එහෙම ගිහින් කැවුම් එහෙම කාලා එනකොට වව්නියාව ජෝසෆ් කෑම්ප් එක ගාව පුල්ලෙයාර් කෝවිල ළඟ බෝම්බයක් පිපිරුවා. ආමි එක ඇවිත් පාර වැහුවා. ඒක ආමි එකට තිබ්බ ක්ලේමෝ එකක්. අපි කම්බි වැටක් අස්සෙන් බයිසිකල් දාගෙන බලාගෙන හිටියා. එතැනදී තමයි මට යුද්දේ ගැන ඉස්සෙල්ලා ම දැනුණේ.\" \"කැබිතිගොල්ලෑව බස් බෝම්බේ තිබ්බ දවසේ තමයි හිතට ලොකු තරහක් ආවේ. ළමයි, සිවිල් ආරක්ෂක දෙපාර්තමේන්තුවේ නිලධාරීන් ඒකෙන් මැරුණා. ඕ ලෙවල් කරන කාලේ වව්නියාව පොලිසිය ගාව මරාගෙන මැරෙන බෝම්බයක් පිපිරුණා. එතකොටත් තරහක් ආවා.\" \"මගේ තාත්තත් ග්‍රාම ආරක්ෂකයෙක් වශයෙන් කටයුතු කළා. මගේ ඥාති සහෝදරයෝ ගොඩක් සිවිල් ආරක්ෂක එකේ වැඩ කළා. ඒ ගොල්ලෝ වෙපන් අරන් යනවා දකිනවා. අපේ කොල්ලෝ මායිම් ගම්මාන රැක ගන්න ඉන්නවා කියලා අපිට ගමේ ලොකු ගෞරවයක් තිබ්බා. ඒ ගෞරවයත් එක්ක මටත් සිවිල් ආරක්ෂක එකට යන්න ආසාවක් ඇති වුණා. ඒත් අම්මා ඒකට කැමති වුණේ නැහැ. ෆයිල් එක භාර දෙනකම් අම්මා දැනගෙන හිටියේ නැහැ.\" ඒ 2008 වසරේදීය.  \"මම ඉපදුණේ විශ්වමඩුවල. අක්කලා දෙන්නයි, නංගිලා තුන් දෙනයි, අයියයි, මල්ලියි මායි එකට මයි හිටියේ. මම සිංහල අය දැකලත් නැහැ, ඒ අය එක්ක කතා කරලත් නැහැ. එයාලා හොඳ නැති අය, අපිව මරලා දායි, මොනවා හරි කරයි කියලා හිතුණා.\" \"මම අම්ම තාත්තට, අනෙක් සහෝදරයන්ට වඩා අපේ අයියට ආදරේ කළා. මට උණ හැදිලා ඉන්නකොට අයියා මව බලන්න ආවා. මම කිව්වා මට සීතලයි කියලා. එතකොට කොට්ට ගොඩක් තියලා බෙඩ් ෂීට් එකක් දාලා එයා ළඟින් ඉඳ ගත්තා. පාන්දර තාත්තට කියලා තියෙනවා 'මම බඩු වගයක් පටවන්න යනවා. නංගි ඇහැරවන්න එපා කියලා. මම ඒ එක්ක ම ඇහැරලා එළියට යන්න හදනකොට සිහි නැතුව වැටුණා. මාව සුවන්දිපුරම් ඉස්පිරිතාලෙට අරන් ගියා.\" \"දවස් තුනකට පස්සේ අපේ මාමා, බාප්පා තුවාල වුණු අය අරන් ආවා. අයියට මොනා හරි වුණා ද දන්නේ නැහැ කියලා මට හිතුණා. අයියට තුවාලයි, සති දෙක තුනකට මෙයාගේ ටිකට් කපන්න එපා කියලා අක්කා ඇවිත් දොස්තරලට කියලා ගිහින්. මහේ හිතට වෙනසක් දැනුණා. ඉස්පිරිතාලේ ඉන්න හිත දුන්නේ නැහැ.\" \"මම නර්ස් මිස්ගෙන් ඇහුවා. එයා කිව්වා ළඟ පාත බෝම්බයක් වැදිලා කට්ටිය තුවාල වෙලා කියලා. ටිකට් කැපුවට පස්සේ මම කවුරුත් එනකම් ඉන්නේ නැතුව ගෙදර ගියා. එතකොට චූටි නංගි කිව්වා 'අක්කගේ අයියා තුවාල වුණානේ. අයියා නෑනේ' කියලා. මට අඬන්න බැහැ අම්මයි තාත්තයි දුක් වෙන හින්දා. ඒත් මට දරා ගන්නත් බැහැ.\" ගෞරිගේ දෑසින් කඳුළු කැට කඩා හැලෙන්නේ අදටත් අතුරුදන් වී සිටින සිය සහෝදරයා වෙනුවෙනි. රොෂාන් සහ ගෞරි පවසන පරිදි ඔහු එල්ටීටීඊ සාමාජිකයෙකු නොවේ. ඔහු ෂෙල් වෙඩි ප්‍රහාරයකට හසුව තිබේ.  ඔහු සහ කොටි සාමාජිකාවක අතර පැවති රහස් පෙමට උදව් උපකාර කර ඇත්තේ ගෞරිය. එල්ටීටීඊ සාමාජිකයන්ට ප්‍රේමය තහනම් මාතෘකාවක් විය.  \"ඒ අක්ක ගැනත් අදටත් ආරංචියක් නැහැ\" ගෞරි පවසන්නීය.   යුද්ධයේ අවසාන සමයේ සිය සොහොයුරා සොයා ගිය තමන් එල්ටීටීඊය භාරයට පත් වූ ආකාරය ගෞරි සිහිපත් කරයි. \"මම අම්මටයි තාත්තටයි කියන්නේ නැතුව අයියා ඉන්නව ද නැද්ද කියලා හොයන්න මුල්ලිවයික්කාල්වලට ගියා. ඊට පස්සේ එල්ටීටීඊ එකෙන් මාව අල්ල ගත්තා. මම විතරක් නෙමෙයි තව කට්ටිය හිටියා. මම අයියා හොයන්න පැනලා ආවා. ඒ එද්දී ආයෙත් අහුවුණා.\" එල්ටීටීඊ සංවිධානයෙන් පැන යන පුද්ගලයන් හඳුනා ගැනීම සඳහා හිස මුඩු කරන බැවින් තමන් ඊට මුහුණ දුන් ආකාරය ගෞරි සිහිපත් කරයි. \"මගේ අයියා තාම ඉන්නව ද නැද්ද දන්නේ නැහැ, මාව එක්කරන් යන්න එපා කියලා මම කිව්වා. ඒත් ඇහුවේ නැහැ. කොණ්ඩේ බූගාලා හින්ද පැනල යන්නත් බැහැ. ඊට පස්සේ මට සතියක ට්‍රේනිං එකක් දුන්නා. ඊට පස්සේ යුද්දෙට දැම්මා. අපේ ළමයි මැරුණා. තුවාල වුණා. මටත් තුවාල වුණා.\" තම හදවතේ \"සිදුරක්\" ඇති බැවින් දෙමව්පියන් වෙත යාමට අවසර ලබා දෙන ලෙස තමන් වෛද්‍යවරයාගෙන් ඉල්ලා සිටි බව ඇය පවසයි. \"යුද්ධය ඉවර වෙන්න කිට්ටුව. ගෙදර යන්න අවසර දීලා ලියුමක් දුන්නා. ඒත් ආයෙත් කිව්වා නිදහස් කරන්න බැහැ කියලා.\" ඒ වන විට එල්ටීටීය වෙනුවෙන් යුද වැදී සිටි ගෞරිගේ වැඩිමහල් සහෝදරිය ද තුවාල ලබා රෝහල්ගත කර තිබිණි. \"කොහොම හරි මායි අක්කයි එක තැනට වැටුණා. අක්කට තුවාලයි. එයා කිව්වා මම ඉන්නම් නංගිව යවන්න කියලා. ඊට පස්සේ මම එතනින් ආවා. කොණ්ඩේ කපලා නිසා මුහුද අයිනේදී මාව ආයෙත් ඇල්ලුවා. මම එතකොට කලින් දීපු ලියුම පෙන්නුවා.\" ගෞරි එල්ටීටීඊයෙන් සමුගෙන ඇත්තේ, ඒ අනුවය. පසුව ශ්‍රී ලංකා යුද්ධ හමුදාව භාරයට පත්ව ඇති ගෞරි, පුනරුත්ථාපනය සඳහා යොමු කෙරිණි. 2009 වසරේ මැයි 18 වන දා යුද්ධය නිම වීමෙන් පසු ආරක්ෂක හමුදා මැදිහත් වීමෙන් උතුරේ ගොවිපොළවල් ආරම්හ කෙරිණි. ඒ අනුව, 2012 වසරේ අග භාගයේදී එවැනි ගොවිපළක විශේෂ රාජකාරි සඳහා තමන් යොදවන ලද බව රොෂාන් පවසයි.  \"හුඟ කාලෙකින් දෙමළ ඒරියා එකකට ගියේ. දෙමළ දන්නෙත් නැහැ. 'වාංග පෝංග' කියන්න විතරයි දන්නේ. සිංහල ගම්මානයක ඉඳන් එන්නේ. මම තනිවෙලා වගේ දැනුණා. කොච්චර ද කිව්වොත් ජොබ් එක දාල යන්න තරම් හිතුණා.\" \"උදයන්කට්ටු ගොවිපළට ආවා. එද්දී ඉන්න තැනක්වත් තිබුණේ නැහැ. ළඟ තියෙන කෑම්ප් එකක නවාතැන් ගත්තේ. පහුවෙනි දා ටැමිල් කට්ටිය ආවා. ලිස්ට් එකක් ගත්තා. දෙසිය පනස් පස් දෙනෙක් හිටියා. මාස හයක් විතර යන කම් තනි තනිව අඳුර ගන්න බැහැ. මොක ද ලොකු පිරිසක්.\" පුනරුත්ථාපනය වීමෙන් අනතුරුව සිවිල් ආරක්ෂක දෙපාර්තමේන්තුවට එක් වූ ගෞරි, රොෂාන් රැකියාවේ යෙදී සිටි ගොවිපළ වෙත පැමිණ ඇත්තේ, 2013 වසරේදීය.  රොෂාන් සිය ආදර අන්දරය පිළිබඳ මතකය අවදි කරයි. මුහුණේ ඇත්තේ 'මනමාල සිනහවකි'.  \"නෝනා 2013 මාර්තුවල ගොවිපළට ආවා. අලුතෙන් කෙනෙක් ආව ම විස්තර අහනව නේ. මාත් එයා කොහෙ ද කින්ද මන්ද කියලා ඇහුවා. මම දෙමළ දන්නේ නැති නිසා නෝනා තමයි මම කියන දේවල් පරිවර්තනය කළේ. මම සිංහලෙන් කියන දේ එයා දෙමළෙන් කියනවා.\" ගෞරි කුඩා අවධියේ සිය නැන්දණිය සමග පුත්තලමේ වාසය කර ඇති අතර ඇය සිංහල බස ඉගෙන ගෙන ඇත්තේ එහිදීය.  රොෂාන් සහ ගෞරි දෙපළ අවුරුදු එක හමාරක් පමණ එම ගොවිපළේ රාජකාරි සිදු කර ඇත.  \"මම නිවාඩු යනකොට එයා අඬනවා. එනකන් බලා ඉන්නවා. ගෙදරින් කෑම බීම හදාගෙන එනවා. වියදමට සල්ලි තියනව ද?, අඩුපාඩු තියෙනව ද? කියලා එයා අහනවා. එහෙම තමයි සම්බන්ධය ඇති වුණේ. ඊට පස්සේ මම අපේ ගෙදරට කිව්වා.\" \"අප්පච්චි විරුද්ධ වුණේ නැහැ. දෙමළ කෙල්ලෙක් බඳින එක ගැන තාත්තගේ ඉස්සර ඉඳන් කැමැත්තක් තිබුණ බව මට දැනිලා තිබුණා.\" පළමුව සිය මව ඊට කැමැත්ත පළ කළ ද ඇයගේ ඥාති පාර්ශ්වයෙන් විරෝධය එල්ල වූ බව රොෂාන් පවසයි. මේ වන විට ගෞරිගේ දෙමව්පියන් ඒ සම්බන්ධයෙන් දැනුවත්ව සිට ඇති අතර එල්ටීටීඊ ජ්‍යෙෂ්ඨ සාමාජිකාවක වූ ලොකු අක්කා ඊට විරෝධය පළ කර ඇත.  ප්‍රේමයට කොතැනක ද බාධා නැත්තේ? රොෂාන් සහ ගෞරිටත් එය පොදු ධර්මතාවක් විය. කෙසේ නමුත් 2014 වසරේදී තමන් එක් කැදැල්ලක් යටට පැමිණීමට තීන්දු කළ බව රොෂාන් ගෞරි යුවළ පවසයි. මේ වන විට ඔවුන් සිඟිති දියණියකගේ දෙමව්පියන්ය.   \"නෝනගේ පවුලේ ඉල්ලීම නිසා දුවට සිංහල නමක් තිබ්බේ. අපි පන්සලටත් යනවා කෝවිලටත් යනවා. ජාතිය ආගම අපිට ප්‍රශ්නයක් නෙමෙයි. දුවට භාෂා දෙක ම උගන්නනවා\" රොෂාන්ගේ දෑසේ ඇත්තේ අධිෂ්ඨානය මුසු බැල්මකි.  ගෞරි, රොෂාන්ගේ පියා ආමන්ත්‍රණය කරන්නේ \"අපේ තාත්තා\" කියාය. මෑතකදී මෙලොවින් සමුගත් රොෂාන්ගේ මව වෙනුවෙන් ඇය ශෝක වන්නීය.  රොෂාන් සිය නෑනලා සමග දැන් හරි හරියට දෙමළ කතා කරයි. ගෞරි පරිවර්තනයෙන් ඔබ්බට ගොස් ඔහුට දෙමළ බස උගන්වා ඇති සෙයකි. යුද්ධය නිසා පුතෙකු අහිමි වූ ගෞරිගේ මව්පියන් තමන්ට පුතෙකුට මෙන් සලකන බව රොෂාන් පවසයි.  තමා දෙමළ ක්‍රමයට පිසූ ආහාරවලට වැඩි රුචියක් දක්වන බව රොෂාන් කියා සිටියේ තම නැන්දණිය දෙස බලමින්ය. නැන්දණිය ඔහු දෙස බලා සිනාසුණේ ඔහු කී දේ වැටහුණු නිසා විය යුතුය.   රොෂාන්ගේ මව මෙන් ම ගෞරිගේ වැඩිමහල් සොහොයුරිය ද සිය විවාහයෙන් පසු ඔවුන්ගේ මුල් මතයෙන් බැහැරව තමන් වෙත අනුමැතිය ලබා දුන් බව රොෂාන් ගෞරි යුවළ සිහිපත් කරයි.  \"මම හිටියේ හමුදාවත් එක්ක. එයා හිටියේ එල්ටීටීඊ එකත් එක්ක. අපි දෙගොල්ලෝ එකිනෙකාව දැක්කේ හතුරෝ විදිහට. නමුත් දැන් අපි එක පවුලක්. පුංචි දුවත් එක්ක අපේ කැදැල්ල සම්පූර්ණ වුණා.\"  මේ තරුණ යුවළගේ ඉදිරි බලාපොරොත්තු සහ ශ්‍රී ලංකාවේ බහුතර තරුණ තරුණියන්ගේ බලපොරෝත්තු අතර වෙනසක් නැත.  දරුවා හොඳ පාසලකට ඇතුළත් කර ගැනීම, නිවසක් තනා ගැනීම, මෝටර් රථයක් මිලට ගැනීම ඔවුන් හමුවේ ඇති සිහිනයන්ය.  පාස්කු ඉරු දින ප්‍රහාරයත් සමග රටේ පවතින වත්මන් තත්ත්වය ඔවුන්ට කෙසේ බලපාවි ද? \"යුද්ධය තිබුණු කාලේ බයක් නැහැ. දැන් බයයි. හැබැයි ඒ මනුස්සයන්ට නෙමෙයි. හොල්මන්වලට. හොල්මන් කියන්නේ සෙලවෙන මනස. මෙහෙ මිනිස්සු කියනවා ඔතන ගොඩක් මිනිස්සු මැරුණ තැනක් කියලා. ඒ නිසා මෙහෙ ගොඩක් අය එළියට පහළට යන්නේ නැහැ,\" රොෂාන් කී දේ තුළ \"හොල්මන්වලින්\" එහා ගිය අරුතක් තිබෙනවා විය යුතුය.  ඉන් පෙන්නුම් කරන්නේ පශ්චාත් යුද භූමියක ඉතිරි වන මානසික කැළැල් නොවේ ද? ගෞරි ඊට සිය අදහස එක් කළේ සමාජ තත්ත්වය හෝ භෞතික වත්කම්වලින් එහා ගිය අහිංසක බලාපොරොත්තුවක් අප හමුවේ තබමිනි.  \"මිනිය හරි දැක්ක නම් හිත හදා ගන්න තිබ්බා අයියා මැරුණා කියල. ඒත් එහෙම නැහැනේ. කකුල් දෙක නැතුව හරි අයියා ආවොත්. එහෙම වුණත් මම අයියව බලා ගන්නවා. මම හිතනවා අයියා කොහේ හරි ඉන්නවා කියලා. දෙවියෝ ඇවිත් මොනා ද ඕනි කියලා ඇහුවොත් මගේ අයියව ගෙනත් දෙන්න කියලා මම කියනවා.\" ‍ \"ආයේ නම් යුද්ධයක් එපා.\"  "}, {"headline": "වඩුමඩු තහනම: ජනාධිපති මෛත්‍රීපාල සිරිසේන කී දේ සහ කළ දේ", "date": null, "news": "2015 වසරේ ජනවාරි මස 8 වන දා පැවති ජනාධිපතිවරණයෙන් ජය ගත් මෛත්‍රීපාල සිරිසේන ශ්‍රී ලංකාවේ ජනාධිපති ධූරයට පත්ව මේ වන විට වසර 4ක් ඉක්මවා තිබේ.  ගෙවී ගිය වසර 4කට අධික කාලය තුළ ඔහු මතභේදාත්මක මෙන් ම දැඩි කතාබහට ලක්  වූ ක්‍රියා මෙන් ම අදහස් ද පළ කළේය. 2015 වසරෙන් පසුව රට තුළ ඇති වූ ඇතැම් \"ප්‍රජාතන්ත්‍රවාදී අංග\" හේතුවෙන් ශ්‍රී ලාංකික වැසියෝ වෙනත් කිසිදු ජනාධිපතිවරයෙකුට එල්ල නොකළ තරම් වූ විවේචන ඔහුට එරෙහිව එල්ල කළහ. 2015 ජනාධිපතිවරණ ජයග්‍රහණය \"සමාජ මාධ්‍යවලින් කරන ලද විප්ලවයක්,\" ලෙස එකල හැඳින්වුණු අතර, පසු කලෙක එම සමාජ මාධ්‍ය හරහා ම මෛත්‍රීපාල සිරිසේනට එරෙහිව දැඩි විවේචන එල්ල වන්නට විය. මෑතකදී ජනාධිපතිවරයා දැඩි විවේචනයට ලක් වූ සිදුවීමක් වන්නේ, \"වඩුමඩු තහනම\" පිළිබඳ පුවතය.  ඒ සම්බන්ධයෙන් අදහස් පළ කළ ෆේස්බුක් සමාජ මාධ්‍ය වෙබ් පිටුවක දක්වා තිබුණේ, \"ඔහුට රාජ්‍ය පාලනය හිමි වුණේය, එහෙත් තමන්ට කිසිවක් කර කියාගත නොහැකි බව ඔහු ඔප්පු කළේය. ඔහු මඩු වලිගය ගත්තේය, නමුත් තැලුම් කෑ කෙනෙක් නොවීය. ඉදින් වඩු මඩු හිමියනි, ශෝක වීමට හේතුවක් නැත්තේ මය. ඔහුට ආණ්ඩුක්‍රම ව්‍යවස්ථාව උල්ලංඝණය කිරීම හැරුණුකොට කිසිවක් කළ නොහැකි බව ඉඳුරා ම ශපථ කර ඇත,\" යනුවෙනි. ඔහු කී දේ සහ කළ දේ අතර යම් පරස්පරයක් ඇති බව එම අදහසෙහි ගැබ්ව තිබිණි. මේ, ජනාධිපති මෛත්‍රීපාල සිරිසේන කී දේ සහ කළ දේ පිළිබඳ ප්‍රධාන සිද්ධි කිහිපයක් සම්බන්ධයෙන් කෙරෙන විමසුමකි.  මෛත්‍රීපාල සිරිසේන ශ්‍රී ලංකාවේ 6 වන විධායක ජනාධිපතිවරයා ලෙස දිවුරුම් දුන්නේ, 2015 ජනවාරි මස 9 වන දාය. එදින ඔහු දිවුරුම් දීමෙන් අනතුරුව පැවසුවේ, තමන් යළි ජනාධිපති ධූරයට තරග නොකරන බවය. එහෙත්, පසුව ශ්‍රී ලංකා නිදහස් පක්ෂයේ නායකත්වය ලබාගත් ඔහු මීළඟ ජනාධිපතිවරණයට ඉදිරිපත් වීම සඳහා පරිසරය සකස් කර ගන්නා බවක් දක්නට ලැබිණි. මීළඟ ජනාධිපතිවරණයට තරග කරන ලෙස ඔහුට ශ්‍රී ලංකා නිදහස් පක්ෂයේ පිරිසකගෙන් ඇරයුම් ලැබුණු අතර ඒ සඳහා ඔහු ක්‍රියාත්මක වන බවක් පෙනී ගියේය.  මේ අතර, තමන් මීළඟ ජනාධිපතිවරණයට තරග නොකරන බව ජනාධිපතිවරයා පසුගිය සතියේ (ජූනි 04) පැවති කැබිනට් රැස්වීමේදී සඳහන් කළ බවට මාධ්‍ය වාර්තා පළ විය. කෙසේ වෙතත්, ඉදිරි ජනාධිපතිවරණය සඳහා ඉදිරිපත් වන ලෙස ඉල්ලා සිටිමින් ශ්‍රී ලංකා නිදහස් පක්ෂ මන්ත්‍රී කණ්ඩායමක් විසින් ජනාධිපති මෛත්‍රීපාල සිරිසේන වෙත ජූනි 06 වන දා විශේෂ සංදේශයක් භාර දෙනු ලැබිණි. ඒ අනුව, ජනාධිපතිවරණයට තරග නොකරන බවට කළ දෙවන ප්‍රකාශය ද වෙනස් වනු ඇතැයි යන්න දේශපාලන විශ්ලේෂකයන්ගේ මතය වී තිබේ. පිළිකා රෝගයට ප්‍රබල හේතු කාරකයක් ලෙසට හඳුනාගෙන ඇති බව පවසමින් 2018 ජනවාරි 01 වන දා සිට ඇස්බැස්ටස් නිෂ්පාදනය සහ ආනයනය සම්පූර්ණයෙන් තහනම් කරන බව ජනාධිපති මෛත්‍රීපාල සිරිසේන කියා සිටියේ, 2015 වසරේ අගෝස්තු 29 වන දාය. \"2018 ජනවාරි මාසයේ සිට ලංකාවට සෙවිලි තහඩු, ඇස්බැස්ටස් ගෙන ඒම අපි සම්පූර්ණයෙන් තහනම් කරනවා. ඒ වගේ ම 2018 ජනවාරි මාසයේ සිට ලංකාවේ ඇස්බැස්ටස් නිෂ්පාදනය අපි තහනම් කරනවා. නිෂ්පාදන කර්මාන්ත ශාලාවල හිමිකරුවන්ට අපි මේ වන විටත් දැනුම් දී තිබෙනවා, ඇස්බැස්ටස් සෙවිලි තහඩු පිළිකා රෝග ව්‍යාප්තිය සඳහා දැඩි ලෙස බලපාන කාරණයක් බවට පත් වෙලා තියෙනවා. මම සෞඛ්‍ය ඇමතිවරයා ලෙස සිටි කාලය තුළ ඇස්බැස්ටස් තහනම සම්බන්ධයෙන් අවශ්‍ය නීතිරීති ක්‍රියාත්මක කිරීමට විශාල උත්සහයක් කළා. නමුත් ඒ සඳහා මට අවශ්‍ය සහයෝගය ලැබුණෙ නැහැ. මේවා සම්බන්ධයෙන් කිසිවෙකුට අපිට බලපෑම් කරන්නත් බෑ. ඒ බලපෑම්වලට අපි යට වෙන්නෙත් නෑ,\" 2015 වසරේ අගෝස්තු 29 වන දා මහනුවරදී පැවති උත්සවයක් අමතමින් ජනාධිපතිවරයා පැවසීය. එහෙත්, ජනාධිපති මෛත්‍රීපාල සිරිසේන ප්‍රධානත්වය දරන කැබිනට් මණ්ඩල රැස්වීමේදී එම තීරණය වෙනස් කළ බව 2017 වසරේ දෙසැම්බර් 20 වන දා අමාත්‍ය මහින්ද අමරවීර ප්‍රකාශ කළේය. ඔහු පැවසුවේ, \"2018 වසරේ සිට ක්‍රියාත්මක වන පරිදි ඇස්බැස්ටස් සිවිලි තහඩු නිෂ්පාදනය සහ ආනයනය තහනම් කිරීමට රජය ගෙන තිබූ තීරණය තාවකාලිකව අවලංගු කිරීමට අමාත්‍ය මණ්ඩලය තීරණය කළ,\" බවය. තාක්ෂණික වාර්තා අධ්‍යයනය කිරීමෙන් අනතුරුව සුදු ඇස්බැස්ටස් සඳහා පැන වූ තහනම ඉවත් කරන බවත් ශ්‍රී ලංකාවට ආනයනය කරන ඇස්බැස්ටස් අමුද්‍රව්‍යවල ප්‍රමිතිය සම්බන්ධයෙන් සොයා බැලීමට අමාත්‍ය මණ්ඩලය තීරණය කර ඇති බවත් ඔහු පැවසීය. වල් නාශකයක් ලෙස භාවිත කෙරෙන රසායනික ද්‍රව්‍යයක් වන ග්ලයිෆොසෙට් තහනම් කිරීමට ද ජනාධිපති මෛත්‍රීපාල සිරිසේන පියවර ගත්තේය.  ඒ අනුව, 2015 මැයි 22 වන දා කොළඹදී පැවති රැස්වීමකදී ඔහු පැවසුවේ, \"වකුගඩු රෝගයට හේතුකාරක වේ යැයි සැලකෙන ඉතා විෂ රසායනික ද්‍රව්‍යයක් වන ග්ලයිපොසෙට් වල් නාශකය අද (මැයි 22 වන දා) සිට ආනයනය සහ වෙළෙඳාම මුළුමනින් ම තහනම් කිරීමට රජය තීරණය කළ,\" බවය. \"රජය විදිහට අද අපි තීරණය කළා මේ රටේ වකුගඩු රෝගයට මූලික වශයෙන් විෂ රසායනික ද්‍රව්‍යයක් ලෙස සැලකෙන ඉතා ම විෂ සහිත රසායනික ද්‍රව්‍යයක් වන 'ග්ලෆොසෙට්' මෙරටට ආනයනය කිරීම හා විකිණීම අද ඉඳලා තහනම් කරන්න. පසුගිය ආණ්ඩු ගණනකට මේ සම්බන්ධව කරුණු ඉදිරිපත් කළත් වැඩක් වුණේ නැහැ. සමහර සමාගම් අද උදෙත් මට කතා කරා. ගෙනත් තියන ටික විකුණා ගන්න දෙන්න කියලා ඉල්ලුවා. මම කිව්වා ඒකට ඉඩදෙන්න බැහැ කියලා. මිනිස්සු මරන්න දෙන්න බෑ,\" යනුවෙන් ජනාධිපතිවරයා එහිදී පැවසීය. එහෙත්, තේ සහ රබර් වගාව සඳහා ග්ලයිෆොසෙට් භාවිත කිරීමට පනවා ඇති තහනම ඉවත් කළ බව වැවිලි කර්මාන්ත අමාත්‍ය නවීන් දිසානායක 2018 මැයි 02 වන දා මාධ්‍ය හමුවක් අමතමින් නිවේදනය කළේය. ශ්‍රී ලංකාවේ තේ සම්බන්ධයෙන් චීන වෙළෙඳපොළ තුළ සීමා පැනවීමේ අවදානමක් මතුව ඇති බැවින් මෙම පියවර ගත් බව අමාත්‍යවරයා පැවසීය. 2015 ජනවාරි මස 08 වන දා පැවති ජනාධිපතිවරණයෙන් ජය ගැනීමෙන් පසු මෛත්‍රීපාල සිරිසේන ප්‍රකාශ කළේ, යම් හෙයකින් තමන් ජනාධිපතිවරණයෙන් පරාජයට පත් වූවා නම් තමන් ද ඝාතනය වන්නට ඉඩ තිබුණු බවය. කෙසේ වෙතත්, මෛත්‍රීපාල සිරිසේන ජනාධිපතිවරයා තමන් \"ජනාධිපති ධූරය දක්වා ගෙන යාමට උපකාර කළ\" බව කී රනිල් වික්‍රමසිංහ බලයෙන් පහ කොට තමන් ඝාතනය කරන්නට ඉඩ තිබූ බව කී පාර්ශවය නියෝජනය කළ මහින්ද රාජපක්ෂට අග්‍රාමාත්‍ය ධූරය පිරිනැමීය. ඒ අනුව, ඔක්තෝබර් 26 වන දා සිට දින 51ක් පුරා ශ්‍රී ලංකාවේ දැඩි දේශපාලන අර්බුදයක් නිර්මාණය විය. මහින්ද රාජපක්ෂ අග්‍රාමාත්‍ය ධූරයට පත් කිරීමෙන් පසුව ඇති වූ දේශපාලන අර්බුදය හමුවේ මෛත්‍රීපාල සිරිසේනට එල්ල වූ පීඩනය නොතකමින් ඔහු එක්සත් ජාතික පෙරමුණු මන්ත්‍රී කණ්ඩායමක් සමග පැවති රැස්වීමකදී 2018 දෙසැම්බර් 03 වන දා පැවසුවේ, \"පාර්ලිමේන්තුවේ 225ම අත්සන් කර තමන්ට නිර්දේශ කළත් රනිල් වික්‍රමසිංහ මහතාට අගමැතිකම නොදෙන,\" බවය. එහෙත්, පාර්ලිමේන්තුව විසුරුවා හැරීම නීති විරෝධී බවට ශ්‍රේෂ්ඨාධිකරණයේ තීන්දුවෙන් පසු ඔහු දෙසැම්බර් 16 වන දා රනිල් වික්‍රමසිංහ නැවත අග්‍රාමාත්‍ය ධූරයට පත් කළේය. 2018 ඔක්තෝබර් 26 වන දා ඇරඹුණු දේශපාලන අර්බුදයත් සමග ජනාධිපති මෛත්‍රීපාල සිරිසේන පාර්ලිමේන්තුව විසුරුවා හරින බවට ගැසට් නිවේදනයක් නිකුත් කළේය. එහෙත්, 19 වන ආණ්ඩුක්‍රම ව්‍යවස්ථා සංශෝධනය අනුව එය විසුරුවා හැරීම ශ්‍රී ලංකාවේ ආණ්ඩුක්‍රම ව්‍යවස්ථාවට පටහැනි අතර, එබැවින් පාර්ලිමේන්තුව විසුරුවා හරිමින් ජනාධිපතිවරයා නිකුත් කළ ගැසට් නිවේදනය බලරහිත කරන බවට සත් පුද්ගල ශ්‍රේෂ්ඨාධිකරණ විනිසුරු මඬුල්ලක් 2018 දෙසැම්බර් 13 වන දා ඒකමතිකව තීන්දු කළේය. ජනාධිපතිවරයා ඒ සම්බන්ධයෙන් දුන් පිළිතුර වූයේ, \"මම නීතීඥයෙක් නොවන බව රටම දන්නවා. මම ඒ ගැසට් නිවේදනය (පාර්ලිමේන්තුව විසුරුවා හැරීමේ) නිකුත් කළේ, මගේ තනි කැමැත්තට නෙවේ. මීට සම්බන්ධ වුණා ජනාධිපති නීතිඥවරු, මීට සම්බන්ධ වුණා රටේ ඉහළ ම නීති විශාරදයින්,\" යන්නය. එහෙත් මෙමගින්, රටේ ප්‍රධාන පුරවැසියා ආණ්ඩුක්‍රම ව්‍යවස්ථාව උල්ලංඝණය කර ඇති බව හොඳින් ම පැහැදිලි වන බව දේශපාලන විද්‍යාව පිළිබඳ විශ්වවිද්‍යාල ජ්‍යෙෂ්ඨ කථිකාචාර්යවරියක වන නිතීඥ විශාකා සූරියබණ්ඩාර බීබීසී සිංහල සේවයට පැවසුවාය. ජනාධිපති මෛත්‍රීපාල සිරිසේන කර ඇති ඇතැම් ප්‍රකාශ සම්බන්ධයෙන් ද පරස්පර විරෝධී අදහස් මතු වී තිබේ.  “සමහර අවස්ථාවල \nමම වින්දනයක් ලැබුවා” Facebook හි BBC News සිංහල කළ  වෙනි පළකිරීමේ අවසානය ඉන් එකක් වන්නේ, පාස්කු ප්‍රහාරය සම්බන්ධයෙන් වගකිව යුතු බව සලකමින් එවකට ආරක්ෂක ලේකම් ලෙස කටයුතු කළ හේමසිරි ප්‍රනාන්දු එම ධුරයෙන් ඉවත් කළ බවට ජනාධිපතිවරයා කළ ප්‍රකාශයයි. එහෙත්, ජනාධිපතිවරයා කළ එම ප්‍රකාශය \"අමූලික බොරුවක්,\" බවත්, තමන් එම ධූරයෙන් ඉල්ලා අස්වූවා මිස තමන්ව සේවයෙන් ඉවත් නොකළ බවත් හේමසිරි ප්‍රනාන්දු පාස්කු ප්‍රහාරය පිළිබඳව විමර්ශනය කරන පාර්ලිමේන්තු තේරීම් කාරක සභාව හමුවේ සාක්ෂි දෙමින් පැවසීය. මේ අතර, ජාතික බුද්ධි ප්‍රධානියා වශයෙන් කටයුතු කළ විශ්‍රාමික නියෝජ්‍ය පොලිස්පති සිසිර මෙන්ඩිස්, ජනාධිපතිවරයා විසින් එම තනතුරින් ඉවත් කරනු ලැබ ඇති බව ජාත්‍යන්තර මාධ්‍ය වාර්තා කර තිබිණි. නමුත් බුද්ධි ප්‍රධානියාගේ තනතුර හිස්වීම දේශීය මාධ්‍ය වාර්තා කර තිබුණේ ඉල්ලා අස්වීමක් ලෙසය. පාස්කු ඉරිදා සිදු වූ මරාගෙන මැරෙන ප්‍රහාර වළක්වා ගත හැකිව තිබූ බව පාර්ලිමේන්තු තේරීම් කාරක සභාව ඉදිරියේ විශ්‍රාමික නියෝජ්‍ය පොලිස්පති සිසිර මෙන්ඩිස් ප්‍රකාශ කර තිබිණි. ඉස්ලාම් අන්තවාදීන්ගෙන් ඇතිවිය හැකි තර්ජනය නිසි ලෙස තක්සේරු කිරීම සඳහා ආරක්ෂක විමර්ශන රැස්වීම් නිතිපතා නොපැවැත්වුණු බවත් ඔහු පාර්ලිමේන්තු තේරීම් කාරක සභාව ඉදිරියේ පැවසීය. පසුගිය පාස්කු ඉරිදා ප්‍රහාරය පිළිබඳව ඉන්දියාවේ බුද්ධි අංශ කල් තියා අනතුරු ඇඟවීම් කර තිබියදීත් එය වළක්වා ගැනීමට නොහැකි වීම ගැන ශ්‍රී ලංකාවේ ජනාධිපතිවරයාට සහ රජයට දැඩි චෝදනා එල්ල විය. මෙම වාතාවරණය හමුවේ ජනාධිපතිවරයා පූනි 7 වන දා පැවසුවේ, දැනට සේවයේ නිරතව සිටින ආරක්ෂක අංශවලට අයත් කිසිදු නිලධාරියෙකු පාර්ලිමේන්තු තේරීම් කාරක සභාව හමුවට ඉදිරිපත් නොවිය යුතු බවත්, ඔවුන් සියලු දෙනා පිළිබඳ වගකීම තමා භාරගන්නා බවත්ය. වඩුමඩු සහ ලී මෝල් තහනම් කරන බව ජනාධිපති මෛත්‍රීපාල සිරිසේන ජූනි 06 වන දා කොළඹදී පැවති ජගත් පරිසර දින සැමරුම් උත්සවය අමතමින් පැවසුවේය. ඔහු පැහැදිලිව ප්‍රකාශ කළේ, \"මම දැන් වඩුමඩුවත් තහනම් කරන්න චක්‍රලේඛ නිකුත් කරන්න කිව්වා. වඩුමඩුවත් තහනම් කරනවා,\" යනුවෙනි. \"ලංකාවේ ලොකු සල්ලි කාරයෝ ලොකු ලී මෝල් දාලා තියෙනවා. වැඩිය සල්ලි නැති අය අතේ ගෙනියන ගස් කපන මැෂින් එක තියෙනවා, හංගගෙන ඉඳලා කොහේ හරි ගහක් කපලා රෑට අදිනවා. විනාඩි 5ක් යනකොට කැපිලා ඉවරයි. ඊටත් දුප්පත් අය ගමේ භාෂාවෙන් දන්නවා, වඩුමඩු දානවා. මම දැන් වඩුමඩුවත් තහනම් කරන්න චක්‍රලේඛ නිකුත් කරන්න කිව්වා. වඩුමඩුවත් තහනම් කරනවා. පිටරටින් ගේන ගස් කපන මැෂින් තහනම් කරනවා. ලී මෝල්වලටත් අවුරුදු 5ක කාලයක් දෙනව, ව්‍යාපාරිකයින්ට වෙනත් ජොබ් එකක් හොයා ගන්න.\" කෙසේ වෙතත්, ජූනි 09 වන දා පැවති උත්සවයකදී ජනාධිපති මෛත්‍රීපාල සිරිසේන පැවසුවේ, වඩුමඩු අලුතින් ලියාපදිංචි කිරීම නවත්වන බව පමණක් තමන් කී බවය. \"මම ඊයේ පෙරේදා කිව්වා ලංකාවේ වඩුමඩු අලුතින් ලියාපදිංචි කරන් නෑ තහනම් කිව්වා ම මට හෝ ගාලා දැන් ගහන්න පටන් අරන් තියෙනවා,\" යනුවෙන් ඔහු එහිදී පැවසීය. කෙසේ වෙතත්, සියලු වඩුමඩු තහනම් කරන බව පැවසුව ද, අවසානයේ තීන්දු කෙරුණේ, සාම්ප්‍රදායික වඩු කර්මාන්තයට කිසිදු තහනමක් නොපැනවෙන බවය. මේ සම්බන්ධයෙන් විවිධ අදහස් සමාජ මාධ්‍යවල පළ වී තිබිණි. "}, {"headline": "ජනපති කැබිනට්ටුවට නාවොත් රටට කුමක් වෙයිද? \"ජනපතිට පොඩි ළමයෙක් වගේ හැසිරෙන්න බෑ\"", "date": "2019 ජුනි 11", "news": "කුමන අරමුණක් මත වුව ද ජනාධිපතිවරයා කැබිනට් රැස්වීම වර්ජනය කිරීම \"සමස්ත රාජ්‍ය පද්ධතිය ම ඛේදවාචකයකට ඇද දැමීමේ ක්‍රියාවක්\" බවට විද්වත්හු අනතුරු අඟවති. සතියකට වරක් අඟහරුවාදා දිනයේ පැවැත්වෙන කැබිනට් රැස්වීම ජූනි 11 වන දා නොපැවැත්වෙන බව ජනාධිපති මාධ්‍ය අංශය බීබීසී පුවත් සේවයට තහවුරු කළේය. පාස්කු ඉරිදා දිනයේදී සිදුවූ මරාගෙන මැරෙන බෝම්බ ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු තේරීම් කාරක සභාවට විරෝධය පළ කරමින් තමන් කැබිනට් රැස්වීමට සහභාගි නොවන බවට ජනාධිපති මෛත්‍රීපාල සිරිසේන පසුගිය සිකුරාදා (ජුනි 07) පැවති විශේෂ කැබිනට් අමාත්‍ය හමුවේ දී පවසා තිබිණි. ඔහු පවසා තිබුණේ, තමන් යටතේ සිටින කිසිදු නිලධාරියෙකු තේරීම් කාරක සභාව හමුවට නොඑවන බවය. කෙසේ වෙතත්, කතානායක කරු ජයසූරිය ජූනි මස 8 වන දා නිවේදනයක් නිකුත් කරමින් පැවසුවේ, පාර්ලිමේන්තුවේදී ඇති කර ගත් එකඟත්වයකට අනුව තේරීම් කාරක සභාව ක්‍රියාත්මක වන බවය. \"වර්තමානයේ පවතින නීතිය අනුව යම් නිලධාරියෙක් පාර්ලිමේන්තුවේ කැඳවීමකට අවනත වීමට බැඳී සිටී. එය කඩ කිරීමේ ප්‍රතිවිපාක පිළිබඳව ඔවුනට පැහැදිලි අවබෝධයක් ඇති බව නිසැකය,\" යනුවෙන් ද එම නිවේදනයේ සඳහන් විය. මේ අතර, පාර්ලිමේන්තු තේරීම් කාරක සභාව අඟහරුවාදා (ජූනි 11) පස්වරුවේ සිව් වන දිනටත් පැවැත්විණි.  කැබිනට් අමාත්‍ය රැස්වීම යනු රජයේ ප්‍රතිපත්ති සම්පාදනය වන ප්‍රධාන මණ්ඩපය වේ. ව්‍යවස්ථානුකූලව රටේ අභිවෘද්ධිය, ආර්ථිකය, ජාතික ආරක්ෂාව ඇතුළු තීන්දු තීරණ ගනු ලබන්නේ කැබිනට් රැස්වීමේදීය. \"ප්‍රජාතන්ත්‍රවාදය තුළ සාමූහික වගකීම කියන දේ ගොඩක් වැදගත්. රටේ තීන්දු සාමූහිකව ගැනීම සඳහා විධායකය හමුවන ස්ථානය කැබිනට් රැස්වීමයි,\" ශ්‍රී ලංකා විවෘත විශ්වවිද්‍යාලයේ තිරසර සංවර්ධනය පිළිබඳ අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය හරිනි අමරසූරිය එසේ පැහැදිලි කළේය. \"රටට අදාළ තීන්දු ගන්න කැබිනට් රැස්වීම පැවැත්වෙන්නේ නෑ කියන්නේ ලොකු ඛේදවාචකයකට මුලක්. අග්‍රාමාත්‍යවරයාට ආරක්ෂක කවුන්සිලයට එන්න නොදීමේ සිද්ධිය හරහා කොයිතරම් බරපතළ ඛේදවාචකයක් සිද්ධ වුණා ද? රටේ ආරක්ෂාව ඇතුළු සියලු තීන්දු ගන්න කැබිනට් මණ්ඩලය රැස් වෙන්නෙ නැත්නම් ඊට වඩා ඛේදවාචක රැසක් සිද්ධ වෙන්න පුළුවන්,\" ජ්‍යෙෂ්ඨ කථිකාචාර්ය ආචාර්ය හරිනි අමරසූරිය පෙන්වා දුන්නාය. \"මේ සිද්ධ වෙන දේවල්වලින් පේන්න තියෙන්නේ රාජ්‍ය තන්ත්‍රය ම පාර්ශව දෙකක් අතරේ රණ්ඩුවක් බවට පත්වෙලා කියන එකයි. ඒකෙන් රාජ්‍ය තන්ත්‍රය ම ප්‍රශ්න රැසකට මුහුණ දීලා තියෙන්නේ. ජනාධිපතිවරයා කැබිනට් රැස්වීම් වර්ජනය කරනවා නම් ඔහු තමන්ගේ වගකීම් ජනතාව වෙනුවෙන් ඉටු කරන්නේ කොහොම ද? මෙතන සිද්ධ වෙන්නේ දෙපාර්ශවය ඇඟ බේරගන්න උත්සහ කිරීමක්. මේක රටේ ප්‍රතිපත්ති සම්පාදනය නතර කිරීමක්,\" ජ්‍යෙෂ්ඨ කථිකාචාර්ය ආචාර්ය හරිනි අමරසූරිය පැවසීය. \"ජනාධිපතිවරයාට රජය සමග වැඩ කරන්න බැරි නම් ඔහු ඉල්ලා අස්විය යුතුයි. ජනාධිපති කෙනෙකුට පොඩි ළමයෙක් වගේ හැසිරෙන්න පුළුවන් ද?\" මෙම අර්බුදය සම්බන්ධයෙන් බීබීසී සිංහල සේවය සමඟ අදහස් දැක්වූ ආර්ථික හා සමාජ විද්‍යා පර්යේෂකයෙකු වන ආචාර්ය පියවි විජේවර්ධන පෙන්වා දුන්නේ, පාස්කු ප්‍රහාරය හේතුවෙන් ශ්‍රී ලංකාවේ සමස්ත ආර්ථිකයට 4%කට වැඩි සමස්ත හානියක් සිදුව ඇති අවස්ථාවක රටේ ආරක්ෂාව සහ ආර්ථිකය පිළිබඳව සාමූහික තීරණ ගත යුතුව ඇති බවය. රටේ අභිවෘද්ධිය වෙනුවෙන් එක්විය යුතු අවස්ථාවක \"පොදු හෝ පෞද්ගලික අරමුුණු කුමක් වුව ද කැබිනට් රැස්වීම් නොපැවැත්වීම,\" විශාල හානියක් බව ද ආචාර්ය පියවි විජේවර්ධන සඳහන් කළේය. \"මේ වෙනකොට රටේ ආර්ථික වර්ධන වේගය ඉතා ම පහළ මට්ටමක පවතින්නේ. ජාතික ආරක්ෂාව වගේ ම රටේ ආර්ථිකය වෙනුවෙන් සාමූහිකව යහපත් තීන්දු ගත යුතු අවස්ථාවකයි අපි ඉන්නේ. නතර වෙලා තියෙන ව්‍යාපෘති ආපසු ආරම්භ කරන්න ඕන. ආර්ථිකය ගැන තීන්දු ඉක්මනින් ගන්න ඕන.\" \"ජනාධිපතිවරයා කැබිනට් රැස්වීම් නොපැවැත්වීමෙන් හෝ ඊට සහභාගි නොවීමෙන් සතියෙන් සතිය රට ආපස්සට යාමක් තමයි සිද්ධ වෙන්නේ. ඒක හොඳ ආදර්ශයක් නෙවෙයි.\" කැබිනට් රැස්වීම නොපැවැත්වීම සම්බන්ධයෙන් සමාජ මාධ්‍යවල ද විවිධ අදහස් පළ වී තිබිණි. "}, {"headline": "ක්‍රිකට් ලෝක කුසලානය: මහේන්ද්‍ර සිං ධෝනිගේ 'යුද අත්වැස්මට' ICCය හරස් වෙයි", "date": "2019 ජුනි 8", "news": "එංගලන්තයේ දැන් පැවැත්වෙන ලෝක කුසලාන ක්‍රිකට් ක්‍රීඩා තරගාවලියේ දී යුද හමුදා ලාංඡනයක් සහිත ආරක්ෂක අත්වැස්මක් පැළඳීම  නතර කරන ලෙස ඉන්දීය කඩුලු රකින ක්‍රිකට් ක්‍රීඩක මහේන්ද්‍ර සිං ධෝනිගෙන්  ජාත්‍යන්තර ක්‍රිකට් පාලක මණ්ඩලය විසින් (ICC) ඉල්ලා සිටිනු ලැබීම ඉන්දියානුවන්ගේ බලවත් කෝපයට හේතු වී ඇත. ඉන්දියාවේ දේශසීමාරක්ෂක හමුදාවේ ස්වේච්ඡා භටයකු වන මහේන්ද්‍ර සිං ධෝනි, ක්‍රිකට් ක්‍රීඩාවේ නිරත වන විට යුද හමුදා ලාංඡනයක් සහිත ආරක්ෂක අත්වැස්මක් පාවිච්චි කරයි. එම ක්‍රියාව ජාත්‍යන්තර ක්‍රිකට් පාලක මණ්ඩලයේ (ICC) රෙගුලාසි නොතකා හැරීමක් වන නමුත් ධෝනිට එරෙහිව දඩ නියම කිරීමක් සිදු නොවන බවත් ජාත්‍යන්තර ක්‍රිකට් පාලක මණ්ඩලය පවසයි. සිය ක්‍රීඩකයා ජාත්‍යන්තර ක්‍රිකට් පාලක මණ්ඩලයේ  නියෝගයට අවනත නොවනු ඇතැයි ඉන්දීය ක්‍රිකට් පාලක මණ්ඩලය (BCCI) මේ අතර කියා සිටියි. ඉන්දීය ක්‍රිකට් පාලක මණ්ඩලයේ ජ්‍යෙෂ්ඨ නිලධාරියෙක් PTI පුවත් සේවයට අදහස් දක්වමින්, එම ආරක්ෂක අත්වැස්ම පැළඳීම සඳහා මහේන්ද්‍ර සිං ධෝනිට අවස්ථාව දෙන ලෙස  ඉල්ලා සිටිමින් ජාත්‍යන්තර ක්‍රිකට් පාලක මණ්ඩලය (ICC)  වෙත නිල මට්ටමේ ඉල්ලීමක් ඉදිරිපත් කළ බවත් , තීන්දුව කුමක් වුනත් සිය ක්‍රීඩකයා දිගටම එම අත්වැස්ම පළඳින බවත් සඳහන් කළේය. එහෙත් සිය පළමු ස්ථාවරය තරයේ අවධාරණය කරමින් ඊට ප්‍රතිචාරය පළකළ ජාත්‍යන්තර ක්‍රිකට් පාලක මණ්ඩලය (ICC),  ලෝක කුසලාන තරගාවලිය තුළ ධෝනි පළඳින අත්වැස්මෙහි ඉන්දීය යුද ලාංඡනය තිබිය නොහැකි බව දැනුම් දී ඇත.   තම සංවිධානයේ මෙහෙයුමෙන් පැවැත්වෙන ක්‍රීඩා තරගවල දී  ක්‍රිකට් ක්‍රීඩකයකුගේ ඇඳුමෙහි හෝ ඔහු විසින් ක්‍රීඩා පිටිය තුළ පාවිච්චි කරන උපකරණ මත විශේෂ පණිවුඩ සඳහා අවසර නැති බව ජාත්‍යන්තර ක්‍රිකට් පාලක මණ්ඩලය (ICC) පවසයි. එසේම, ධෝනි පළඳින අත්වැස්මේ ඇතුළත් යුද හමුදා ලාංඡනය කඩුලු රකින ක්‍රීඩකයකු ගේ අත්වැස්ම සම්බන්ධයෙන් අනුමත රෙගුලාසි උල්ලංඝනය කිරීමක් වන බවත් ජාත්‍යන්තර ක්‍රිකට් පාලක මණ්ඩලයේ  (ICC)  ස්ථාවරය වෙයි. ධෝනිගේ අත්වැස්මේ ඇතුළත් ලාංඡනය  යුද හමුදා හෙල්ලක් චිත්‍රණය  කෙරෙන්නකි. 'පරිත්‍යාගය' යන අර්ථය දෙන 'බලිදාන්' යන්න එම ලාංඡනය මගින් සංකේතවත් කෙරෙයි. ඉන්දියාව මෙම තරගාවලියේ පළමු තරගයට සහභාගී වෙමින් දකුණු අප්‍රිකාව සමඟ පැවැත්වුන තරගයේ දී ධෝනි එකී අත්වැස්ම පැළඳ ක්‍රීඩා කිරීම බොහෝ ඉන්දියානුවන්ගේ ප්‍රසාදයට හේතු වුණි. එවැනි ජාතිකවාදී හැඟීම් සහිත බොහෝ ඉන්දියානුවන් ගේ ප්‍රතිචාරයත්  සමග ධෝනි සම්බන්ධයෙන් ජාත්‍යන්තර ක්‍රිකට් පාලක මණ්ඩලය ගත් තීන්දුව තවමත් ක්‍රියාත්මක වී නැත.  මේ අතර ධෝනි සහ ඉන්දියානු යුද හමුදාව සම්බන්ධයෙන් තමන් කොතරම් සාඩම්බර වන්නේද යන්න පැවසෙන ඉන්දියානු 'ට්විටර්' පණිවුඩ මේ දිනවල වේගයෙන් සැරිසරමින් ඇත. ක්‍රීඩා පිටිය තුළ තරග විනිශ්චය සම්බන්ධයෙන් අවධානය යොමු කරන ලෙස ඔවුන්ගෙන් ඇතැමෙක්  ජාත්‍යන්තර ක්‍රිකට් පාලක මණ්ඩලයට කියා සිටිති. ඔස්ට්‍රේලියාව සහ බටහිර ඉන්දීය කොදෙව් කණ්ඩායම් අතර  තරඟයේ දී පිතිකරු ක්‍රිස් ගේල් (Chris Gayle) දැවී ගිය ක්‍රීඩකයකු හැටියට දෙවරක්ම  දුන් වැරදි තීන්දුව පිළිබඳව එම ඉන්දියානුවෝ සිහිපත් කර ඇත.    මහේන්ද්‍ර සිං ධෝනිගේ ක්‍රිකට් ක්‍රීඩා ගමනේ දී ඔහුගේ යුද හමුදා පසුබිම මුල්කර ගනිමින් මතභේද උද්ගත වු පළමු වතාව මෙය නොවේ. පසුගිය මාර්තු මාසයේ පැවැත්වුන ජාත්‍යන්තර ක්‍රිකට් ක්‍රීඩා තරගයක දී ධෝනි ඉන්දීය සොල්දාදුවන් පළඳින ආකාරයේ හිස්වැස්මක් සිය කණ්ඩායමේ ක්‍රීඩා සගයන් අතර බෙදා දුන්නේය. ඉන්දීය පාලනය සහිත කාශ්මීරයේ දී සිය හමුදාවේ හතළිහකට අධික භටයන් මරා දමනු ලැබීමේ ප්‍රහාරය මුල්කර ගනිමින් දැඩි ගැටුම්කාරී වාතාවරණයක් උත්සන්න වෙමින් පවතින මොහොතක එම භටයන්ට ගරු කිරීමක් වශයෙන් ධෝනි  එදා එම පියවර ගත්තේය. එම සිද්ධිය ඉන්දීය සමාජය තුළ ජාතිකවාදී හැඟීම් උත්සන්න වීමට හේතු වු අතර, ඉන්දියාව සහ පාකිස්ථානය යුද අනතුරක අද්දරටම තල්ලු කිරීමට එය හේතු විය. ඒ සමඟ ප්‍රකාශයක් කළ පාකිස්තානය, ක්‍රීඩාව 'දේශපාලනීකරණය' කරන බවට ඉන්දීය ක්‍රිකට් කණ්ඩායමට චෝදනා කළ අතර ඒ සම්බන්ධයෙන් පියවර ගන්නා මෙන් ජාත්‍යන්තර ක්‍රිකට් පාලක මණ්ඩලයෙන් ඉල්ලීමක් කර තිබුණි. ජාත්‍යන්තර ක්‍රිකට් පාලක මණ්ඩලය ඊට ප්‍රතිචාරය පළ කරමින් \"එම හිස්වැසුම් පැළඳීමට ඉන්දීය කණ්ඩායමට අවසර දී තිබුණ\" බව ප්‍රකාශයට පත් කළේය. එහෙත් එම සිද්ධියත් තවමත් විවාද සහගත මට්ටමක  පවතින අතර, ජාත්‍යන්තර තරග පැවැත්වෙන අවස්ථාවන්හි දී දේශපාලන අදහස් ප්‍රකාශ කරනු ලැබීම සම්බන්ධයෙන් ජාත්‍යන්තර ක්‍රිකට් පාලක මණ්ඩලය ඉන් පෙර ක්‍රීඩකයන්ට තරවටු කර ඇති බව බොහෝ දෙනෙක් සිහිපත් කරති. එහෙත් මෙවර ජාත්‍යන්තර ක්‍රිකට් පාලක මණ්ඩලය විසින් මහේන්ද්‍ර සිං ධෝනිගේ අත්වැස්ම සම්බන්ධයෙන් පළ කරනු ලැබ ඇති විරෝධය වෙනත් සියලු කරුණු අභිබවා ගිය තාක්‍ෂණික මට්ටමේ කාරණයක් බව පෙනී යයි. තමන් විසින් පවත්වා ගෙන යනු ලබන රෙගුලාසිවලට අනුව, ක්‍රිකට් ක්‍රීඩාවේ දී කඩුලු රකින ක්‍රීඩකයකුගේ අත්වැස්මෙහි  එය නිෂ්පාදනය කරන ලද සමාගමේ වෙළෙඳ ලාංඡනය හැර වෙනත් කිසිවක් ප්‍රදර්ශනය නොවිය යුතු බව ජාත්‍යන්තර ක්‍රිකට් පාලක මණ්ඩලය අවධාරණය කරයි. කියවන්න; "}, {"headline": "ලෝක කුසලාන ක්‍රිකට්: කුසල් මෙන්ඩිස්ට හා මැතිව්ස්ට සංගක්කාර ලබාදෙන උපදෙස්", "date": "2019 ජුනි 10", "news": "2019 ලෝක කුසලාන තරගාවලියේ  ශ්‍රී ලංකාව මුහුණ දෙන තවත් තීරණාත්මක සටනක් අඟහරුවාදා (ජුනි 11) එංගලන්තයේ බ්‍රිස්ටල් ක්‍රීඩාංගනයේ පැවැත්වීමට නියමිතය. එම තරගයේ ශ්‍රී ලංකා කණ්ඩායමේ ප්‍රතිවාදී කණ්ඩායම වන්නේ මෙතෙක් ලෝක කුසලාන තරගාවලියක ශ්‍රී ලංකාව පරාජය කිරීමට අපොහොසත් වූ බංගලාදේශ කණ්ඩායමය.  ප්‍රබල දකුණු අප්‍රිකානු කණ්ඩායම පරාජය කරමින් මෙවර ජගත් කුසලාන තරගාවලියට අවතීර්ණ වූ බංගලාදේශ කණ්ඩායම, ඉන් පසුව නවසීලන්තය සහ එංගලන්තය සමග පැවති තරගවලින් පරාජයට පත්විය.  ශ්‍රී ලංකාව හා බංග්ලාදේශය අතර මෑතදී පැවති තරගවලදී ශ්‍රී ලංකාවට ප්‍රබල තරගයක් දීමට බංග්ලාදේශය සමත් වූ අතර, පසුගිය වසරේ මුල් භාගයේදී ශ්‍රී ලංකාව බංගලාදේශයේදී එක්දින තරගාවලියක් ජයගත්තේය.  කෙසේ වෙතත් දෙරට අතර පැවති අවසන් එක්දින තරගයේදී ශ්‍රී ලංකාව පරාජය කිරීමට බංගලාදේශයට හැකිවිය. ඒ ආසියානු කුසලාන මූලික වටයේ තරගයකදීය.  පුහුණුවීම් අතරතුර සිදුවූ අබාධයක් හේතුවෙන් වේග පන්දුයවන ක්‍රීඩක නුවන් ප්‍රදීප්ට සතියක පමණ කාලයක් තරග අහිමිවන අතර, ඔහු වෙනුවට පාදඟ පන්දුයවන ජීවන් මෙන්ඩිස් කැඳවීමට බොහෝ ඉඩකඩ  ඇතැයි අපේක්ෂිතය. ඇෆ්ගනිස්ථානය සමග පැවති තරගයට ශ්‍රී ලංකා සංචිතයේ සිටින වේග පන්දු යවන්නන් පස්දෙනාම ක්‍රීඩා කළ අතර, වේගපන්දු යවන්නන් සිව් දෙනෙකු සහ එක් දඟ පන්දු යවන්නකු සමග අඟහරුවාදා තරගයට අවතීර්ණ වීමට ශ්‍රී ලංකාවට සිදුවේ.  හිටපු ශ්‍රී ලංකා ක්‍රිකට් නායක කුමාර් සංගක්කාර බීබීසී සිංහල සේවය සමග කෙටි සංවාදයකට එක්වෙමින් පැවසුවේ, ඉදිරි තරග ජයගැනීමට නම් ශ්‍රී ලංකා පිතිකරුවන් ලකුණු අතරට පැමිණිය යුතු බවය.  සංගක්කාර ගෙන් දිනන්න උපදෙස්\n\nකුසල් මෙන්ඩිස්ට හා මැතිව්ස්ට සංගක්කාර ලබාදුන් උපදෙස \n\nhttps://www.bbc.com/sinhala/sport-48580671 Facebook හි BBC News සිංහල කළ  වෙනි පළකිරීමේ අවසානය මෙම තරගාවලියේ දී සහභාගී  වූ තරග දෙකේදීම ශ්‍රී ලංකා පිතිකරුවන් පන්දුවාර පනහ සම්පුර්ණ වීමට පෙර  පිළිවෙලින් ලකුණු 136 කට සහ 201කට දැවී ගියහ.  \"ලෝක කුසලානයකදී පිතිකරුවන් අඩුම ගානේ ලකුණු 280ක් වත් ගහන්න ඕන. අපේ පන්දු යවන්නට අවස්ථාව ලබාදෙන්න. පිතිකරුවන් ඒ වගකීම භාරගන්න ඕන,\" කුමාර් සංගක්කාර පවසයි.  \"පන්දු යවන්නන් ඇෆ්ඝනිස්තාන් තරගය අපට දිනලා දුන්නා. නමුත් ඒ තරගයත් අපිට ලේසියෙන් දිනන්න තිබුණු එකක් - පිතිහරඹය මගදී කඩාවැටුනේ නැත්නම්.\"  ක්‍රීඩාංගනයෙන් ක්‍රීඩාංගනයට, තණතීරුවෙන් තණතීරුවට කණ්ඩායමේ යම් වෙනස්කම් කිරීමට අවශ්‍ය වුවත් සමස්තයක් ලෙස \"ලොකු වෙනසක්\" කිරීමට අවශ්‍ය නැති බව ද කුමාර් සංගක්කාර සඳහන් කළේය.  ආරම්භක පිතිකරුවන් වන කුසල් ජනිත් පෙරේරා හා නායක දිමුත් කරුණාරත්න හැර අනිකුත් සියලු පිතිකරුවන් මේ දක්වා පැවති තරග දෙකේදී ම අසාර්ථක වී තිබේ. මැද පෙළ පිතිකරුවන් තිදෙනා වන කුසල් මෙන්ඩිස්, ඇන්ජලෝ මැතිව්ස් සහ ධනංජය ද සිල්වා තරග දෙකේදී ම ලබා ගත්තේ ලකුණු හයක් පමණි. කුසල් මෙන්ඩිස් - 0, 2 ඇන්ජලෝ මැතිව්ස් - 0,0 ධනංජය ද සිල්වා - 4,0 \"මේ ක්‍රීඩකයන් තුන්දෙනා තව ටිකක් මානසිකතත්වය දැඩි කරගෙන, තණතීරුව හඳුනාගෙන ඒවගේම තරගයේ තියෙන වාතාවරණය හඳුනාගෙන ක්‍රීඩා කරන්න ඕන. මම දැක්ක එක දෙයක් තමයි - ඔවුන්ගේ   කියල අපි කියනවා, ඒක යම් අන්දමක මන්දගාමී බවක් පේනවා පිටියට එද්දී. ඒක වෙනස් කර ගන්න ඕනේ. තාක්ෂණය අතින් ලොකු වෙනසක් කරන්න දැන් වෙලාවකුත් නැහැ අවශ්‍යයි  කියල මම හිතන්නෙත්  නැහැ,\" කුමාර් සංගක්කාර ශ්‍රී ලංකා කණ්ඩායමේ මැදපෙළ අසාර්ථක වීම ගැන විශ්ලේෂණයක යෙදුනි.  \"කුසල් මෙන්ඩිස් සහ ඇන්ජලෝ මැතිව්ස් කියන දෙන්නගෙම පළමු පන්දු දොළහ  තුළ තමයි - හැමවෙලාවෙම ඔවුන් යම් කිසි අන්දමකට දැවී යන්නේ. ඒ පන්දු ප්‍රමාණය හරිහමන් ආකාරයට ක්‍රීඩා කරලා නොදැවී තණතීරුව සහ තරග වතාවරණය හඳුනාගැනීම තමයි ඔවුන්ගේ පළමු වගකීම.\" \"ඒ ඕවර් දෙක පන්න ගන්න පුළුවන්නම් දැවී යන්නේ නැතුව - ඊට පස්සේ ඔවුන්ගේ පිතිකරණය ඉතාමත් හොඳ වෙනවා. අපි දැක්කා පුහුණු තරග දෙකේදී ඔවුන් හොඳින් ක්‍රීඩා කළා.\" කුසල් මෙන්ඩිස් සහ ඇන්ජලෝ මැතිව්ස් ගැන අවධානය යොමුකළ යුතු පන්දුවාර දෙකක් ගැන අදහස් දක්වමින් සංගක්කාර කියා සිටියේය.  මේ අතර අඟහරුවාදාත් බ්‍රිස්ටල් ක්‍රීඩාංගණය අවට ප්‍රදේශයට වැසි පතිත වන බවට කාලගුණ අනාවැකි පළවී තිබෙන නමුත් එය සිකුරාදා දින මෙන් තරගය අවලංගු කිරීමට තරම් බාධාවක් නොවනු ඇති බවත් කාලගුණ  අනාවැකිවල දැක්වේ.  "}, {"headline": "සෞදි අරාබිය: හුතී කැරළිකරුවන්ගෙන් ගුවන්තොටුපොළක් වෙත මිසයිල ප්‍රහාරයක්", "date": "2019 ජුනි 12", "news": "සෞදි අරාබියේ ගුවන්තොටුපොළක් වෙත එල්ල වූ මිසයිල ප්‍රහාරයකින් සාමාන්‍ය වැසියන් 26 දෙනෙක් තුවාල ලබා තිබේ. එම ප්‍රහාරය යේමනයේ හුතී කැරළිකරුවන් විසින් එල්ල කරන ලද බව සෞදි අරාබියේ රාජ්‍ය මාධ්‍ය පවසති. යේමන දේශසීමාවට කිලෝමීටර් 200ක් පමණ උතුරින් පිහිටි අභා නමින් හැඳින්වෙන එම ගුවන්තොටුපොළට එල්ල වූ මිසයිල ප්‍රහාරයෙන් කාන්තාවන් තිදෙනෙකු සහ ළමුන් දෙදෙනෙකු ද තුවාල ලබා ඇති බව හමුදා ප්‍රකාශකයෙක් බදාදා (ජුනි 12) පැවසීය.   තමන් ඉලක්ක කළ ස්ථානයටම ප්‍රහාරය එල්ල වූ බව කැරළිකරුවන් පවසා තිබේ.  යේමන රජය හුතී කැරළිකරුවන් සමග වසර හතරක් තිස්සේ යුද වදිමින් සිටින අතර, සෞදි අරාබි නායකත්වයෙන් අරාබි රටවල් හතරක මිත්‍ර හමුදා යේමන රජයට සහය දක්වති.    මෙම අභ්‍යන්තර යුද්ධය නිසා විශාල හානියක් යේමනයට සිදුවී ඇත.  ගැටුම් උච්ඡත්වයට පත්වූයේ 2015දී බටහිර යේමනයේ විශාල ප්‍රදේශයක් කැරළිකරුවන් අල්ලා ගැනීම සහ ජනපති අබ්ද්‍රබු මන්සොර් හාඩි රටින් පැනයාමත් සමගය.  කලාපයේ ෂියා මුස්ලිම් බලවතා වන ඉරානයේ සහය ලැබෙතැයි සැලකෙන හුතී කැරළිකරුවන් මෑත කාලීනව ලැබූ  ප්‍රබල වර්ධනය නිසා කලබල වූ සුන්නි බහුතරයක් සහිත අරාබි රාජ්‍යයන් අටක් හාඩිගේ රජය නැවත ස්ථාපිත කිරීම සඳහා ගුවන් ප්‍රහාර මාලාවක් එල්ල කළහ. ඒකාබද්ධ හමුදා ප්‍රකාශක කර්නල් ටර්කි අල්-මලිකි නිල සෞදි ප්‍රවෘත්ති සේවයට පවසා ඇත්තේ හුතී කැරළිකරුවන් එල්ල කළ මිසයිලය අභා ජාත්‍යන්තර ගුවන්තොටුපොළේ පැමිණීමේ පර්යන්තයට වැදුණු බවය. තුවාල ලැබූ කාන්තාවන් යේමන, ඉන්දීය සහ සෞදි ජාතීන්ට අයත් විය. තුවාල ලැබූ දරුවන් දෙදෙනා සෞදි ජාතිකයන් වේ.  මහජන ගුවන්තොටුපොළකට එල්ල වූ ප්‍රහාරය ජාත්‍යන්තර මානුෂික නීතිය දරුණු ලෙස උල්ලංඝනය කිරීමක් ලෙස හඳුන්වන කර්නල් මලිකි එම ප්‍රහාරය යුද අපරාධයක් ලෙස සැලකිය හැකි බවද පවසයි.  ඒකාබද්ධ හමුදාව \"මහජනතාව සහ මහජන දෙපල ආරක්ෂා කිරීමටත් මෙම ත්‍රස්ත හමුදාව බල රහිත කිරීමටත් නිසි පියවර ගන්නා\" බව ඔහු තවදුරටත් පැවසීය.  ප්‍රහාරය සඳහා යොදාගත් මිසයිල වර්ගය හඳුනා ගැනීම සඳහා අවශ්‍ය පියවර ගනිමින් තිබෙන බව ද කර්නල්වරයා සඳහන් කළේය.  නමුත් කැරළිකරුවන්ගේ පාලනයේ පවතින අල්-මසීරා රුපවාහිනිය පැවසුවේ එය කෘස් මිසයිලයක් බවය.    \"අමෙරිකාවෙන් හඳුන්වා දුන් නවතම පද්ධතියටත් ප්‍රහාරය වැළැක්වීමට හැකිවුණේ නැහැ. මෙම ප්‍රහාරය නිසා සතුරා කලබලයටත් බියටත් පත්වුණා. ඔවුන් ව්‍යාකුල වෙලා.\"    අල්-මසීරා රුපවාහිනිය පැවසුවේ හුතී කැරළිකරුවන් කෘස් මිසයිලයක් එල්ල කළ දෙවැනි අවස්ථාව මෙය බවය. අබු ඩාබි නගරයේ පිහිටා තිබෙන න්‍යෂ්ටික බලාගාරයක් ඉලක්ක කර 2017 දෙසැම්බර් මාසයේදී පළමු  කෘස් මිසයිල ප්‍රහාරය එල්ල කළ බව පැවසේ. මීට දින කිහිපයකට පෙර හුතී කැරලිකරුවන්ගේ ප්‍රකාශකවරයෙක් පැවසුවේ සෞදි අරාබියේ තිබෙන සියලු ගුවන්තොටුපොළ වෙත තමන් ප්‍රහාර එල්ල කරන අතර ඉදිරි දින කිහිපයේදී තමන් 'පුදුමයන්' කිහිපයක් හෙළිකරන බවය.  "}, {"headline": "ආශා ඩි වොස්: ඔක්ස්ෆර්ඩ් විශ්වවිද්‍යාලයේ විශිෂ්ටත්වයට පාත්‍ර වූ ලාංකික කතගෙන් උගත හැකි පාඩම්", "date": null, "news": "වසර 40ක ඉතිහාසයක් තුළ විශ්වවිද්‍යාලයක ඉගෙනුම ලැබූ ශිෂ්‍යාවන් දහස් ගණනක් අතරින් දීප්තිමත් ම ශිෂ්‍යාවන් 20 දෙනෙකු අතරට ඇතුළත් වීමට යමෙකුට අවස්ථාව හිමි වන්නේ නම් එය දුර්ලභ ජයග්‍රහණයකි. එවැනි විශිෂ්ටත්වයක් ශ්‍රී ලාංකික සාගර විද්‍යාඥවරියක වන ආචාර්ය ආශා ඩි වොස්ට හිමිව තිබේ. ඒ අනුව, ඔක්ස්ෆර්ඩ් විශ්වවිද්‍යාලයේ ඡායාරූපයක් ප්‍රදර්ශනය කෙරෙන පළමු ශ්‍රී ලාංකික කත බවට ඇය පත් වනු ඇත. ඇය මීට පෙර බීබීසී පුවත් සේවය නම් කළ  ට ඇතුළත් වූවාය. ශ්‍රී ලංකාව ලෝකයේ ඉහළ තලයකට රැගෙන යාමට දායක වූ   ප්‍රථම ශ්‍රී ලාංකික පුරවැසියා වන ආශා ඩි වොස් බීබීසී සිංහල සේවය සමග කළ සංවාදයකි,  මේ.  ඉංග්‍රීසි භාෂාවෙන් ක්‍රියාත්මක වන ලොව පැරණිතම විශ්වවිද්‍යාලයේ ප්‍රදර්ශනය කරන්න මගේ ඡායාරූපයක් තෝරා ගැනීම ගැන මට නිහතමානී ආඩම්බරයක් තියෙනවා. ඒක මම කළ කැපවීම්වලට ලැබුණු ගෞරවයකට වඩා ශ්‍රී ලංකාවට ලෝකයේ යම් ගෞරවයක් ලබා දෙන්න හැකි වීම ගැන මම සතුටු වෙනවා.   මම මූලිකව අධ්‍යාපනය ලැබුවේ කොළඹ කාන්තා විද්‍යාලයේ   මම පාසලේදී කිසි දවසක අධ්‍යාපනයට සම්බන්ධ තෑග්ගක් හෝ සම්මානයක් ලබාගෙන නෑ. මම පාසල් කාලේ නරක ශිෂ්‍යාවක් වුණේ නැහැ. ඒත් මම වැඩිපුර මගේ කාලය ගත කළේ, ගස් නගින්න, අඹ කඩන්න වගේ ම පිහිනන්නයි.  මතක තබා ගැනීම මූලික කර ගත්ත අපේ අධ්‍යාපන ක්‍රමයෙන් මට සහයක් ලැබෙයි කියලා මම හිතුවේ නැහැ. මගේ වාසනාවට මගේ දෙමව්පියොත් එහෙම හිතුවෙ නැහැ. පාසල් කාලේදී ක්‍රීඩාවලට ගොඩක් ජයග්‍රහණ ලබා ගත්තත්, කිසි ම දවසක ඉගෙනීමට අදාළ තෑගි ප්‍රදානෝත්සවයකදී මම වේදිකාවට නැගලා නැහැ. මගේ යාළුවෝ දිගින් දිගට ම විෂයයන්ට විශිෂ්ට සාමාර්ථ අරගෙන තෑගි ලබා ගන්නකොට ඔවුන්ගේ හැකියාවට මම අත්පොලසන් දුන්නා.  මට කියන්න තියෙන්නේ, ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ ඔබේ ජීවිතයේ කවුරුන් වේ ද යන්න තීරණය කරන්න පුළුවන් ඔබට ම පමණයි.  ඔක්ස්ෆර්ඩ් විශ්වවිද්‍යාලයට අනුබද්ධ මා ඉගෙන ගත් ලින්කන් විද්‍යාලයට ශිෂ්‍යාවන් බඳවා ගැනීම ආරම්භ වෙලා ලබන වසරට අවුරුදු 40ක් සපිරෙනවා. එය සැමරීම සඳහා පාලනාධිකාරිය තීරණය කරලා තියෙනවා, එහි ඉගෙන ගත් ශිෂ්‍යාවන් 20 දෙනෙකුගේ ඡායාරූප එල්ලා තබන්න.  දැනට ඉගෙන ගන්න සහ අනාගතයේ ඇතුළත් වන ශිෂ්‍යාවන්ට යම් උත්තේජනයක් සැපයීම තමයි ඒකේ අරමුණ. ඒ අනුව, පසුගිය දශක 4ක කාලයේදී ඉගෙන ගත් විශිෂ්ට ශිෂ්‍යාවන් 20 දෙනෙකුගේ ඡායාරූප ඒ සඳහා තෝරාගෙන තිබෙනවා. මම එතන ඉගෙන ගත්තේ අවුරුද්දක් වගේ කෙටි කාලයක් විතරයි. ඒත් ඔවුන් මා ඉගෙන ගත් කාලය ගැන නොසලකා මා කළ අධ්‍යයන කටයුතු ගැන අවධානය යොමු කරලා තියෙනවා. මා මෙතෙක් පැමිණි ගමන් මග තවත් ශිෂ්‍යාවන්ගේ සිහින සහ විශ්වාසයන්ට උත්තේජනයක් වනු ඇති.  සම්මාන හෝ ගෞරවයට පාත්‍ර වීම නෙවෙයි මගේ අවසන් ඉලක්කය වෙන්නේ. මට ඕන වෙනසක් කරන්නයි. මේක අවුරුදු ගාණක් මම කළ කාර්යයට ලැබුණු විශාල වටිනාකමක් වගේ ම අගය කිරීමක්. මට මේක මගේ අනාගත කාර්යයන්ට කෙසේ බලපායි ද කියලා මම දන්නේ නැහැ. මම හිතන්නේ, මම තාමත් දීර්ඝ ගමනක ආරම්භයේ ඉන්නේ. මට තව ගොඩක් දුර යන්න තියෙනවා.  සංවර්ධනය වෙමින් පවතින රටවල සෑම වෙරළ තීරයක ම නිල් තල්මසුන් පෝෂණය කිරීම මගින් සමුද්‍රීය සංරක්ෂණයට සාධාරණයක් කිරීම මගේ අරමුණයි. මගේ ජීවිත අත්දැකීම් හරහා ඒ සඳහා අවස්ථා සලසමින්, උපදෙස් දෙමින් ඒ වගේ ම ජනතාව තුළ උනන්දුවක් ඇති කරමින් එය කිරීමට අපේක්ෂා කරනවා. මට අවශ්‍යයි ලෝකයේ පැතිරිලා තියෙන දක්ෂතා ලෝකයට හඳුන්වා දෙන්න. ඒ හරහා සාගර සංරක්ෂණය සම්බන්ධයෙන් මීට වඩා වෙනසක් කරන්න මට අවශ්‍යයි. ලෝකයේ කොතන හිටියත් ඔබ පිරිමින්ට වඩා වෙහෙස වී වැඩ කළ යුතුයි. කනගාටුදායක ඇත්ත යථාර්ථය ඒකයි. හැබැයි, ඔබ මහන්සි වී වැඩ කරන විට යම් තැනකදී ඔබේ ස්ත්‍රී පුරුෂ භාවය හෝ පසුබිම නොසලකා ඔබේ දක්ෂතාව සහ වටිනාකම දකින අවස්ථාවක් එළඹෙනවා. එවිට ඔවුන්ට විසඳගන්න තියෙන ඕනෑ ම ගැටලුවකදී ඔබගේ අවශ්‍යතාව ඔවුන් පිළිගන්නවා. ඒ වගේ ම ඔබට සහය දක්වන ශක්තිමත් පිරිසක් සොයාගෙන ඔවුන්ට සමීප වෙන්න. ඔබට ඕන තරම් අභියෝගවලට මුහුණ දෙන්න වෙයි. ඒත් සුදුසු පුද්ගලයින් ඔබ වටා සිටින විට ඒවා ජය ගත හැකියි. අවාසනාවන්ත ලෙස ශ්‍රී ලංකාවේ සාගරය ප්‍රවේශමෙන් තොරව පරිහරණය කරන බව ලෝකයේ ම ව්‍යාප්ත වෙමින් පවතින මතයක්. මුහුදු ජලයට ප්ලාස්ටික් එකතු වීම, පාලනයකින් තොරව කෙරෙන සංචාරක කර්මාන්තය නිසා තලමසුන්ට හානි වීම, නෞකාවල ගැටීමෙන් තල්මසුන් හානි සිදු වීම, ඩයිනමයිට් භාවිතය ආදී විවිධ ක්‍රියා නිසා කොරල් පර විනාශ වීම වගේ දේවල් නිසා සාගරය දූෂණය වෙමින් තියෙනවා. ඒ ක්‍රියාකාරකම්වල නිමක් නැහැ.  ශ්‍රී ලංකාව සාගර සංරක්ෂණය ගැන අවධානයක් දීලා නැහැ. ඒත්, අවුරුදු කීපයක ඉඳන් සාගර සංරක්ෂණ ව්‍යාපාරය හරහා ගෙන යන වැඩපිළිවෙළ නිසා ඒ සම්බන්ධයෙන් ජනතාවගේ අවධානය යොමු වෙයි කියන අපේක්ෂාව මට තියෙනවා.  ගොඩක් දේවල් කරන්න තියෙනවා. කෙටියෙන් කියනවා නම් ශ්‍රී ලංකාව කෙටි කාලීන ආර්ථික ප්‍රතිලාභ ගැන වැඩි අවධානයක් යොමු නොකර රටට අවශ්‍ය දීර්ඝ කාලීන ආර්ථික වැඩපිළිවෙළක් අනුගමනය කළ යුතුයි. ඒ වගේ ම රටේ ස්වාභාවික සම්පත් ආරක්ෂා කරන්න ශ්‍රී ලංකාවට දැක්මක් තියෙන්න ඕන.  අපි ස්වාභාවික සම්පත් රැසකින් පෝෂණය වුණ ජාතියක්. ඒත් අපි හිතන්න හොඳ නෑ ඒවා සදාකාලිකව පවතිනවා කියලා. අපි ආත්මාර්ථකාමී නොවී අපේ ඊළඟ පරම්පරාව වෙනුවෙන් ඒවා සංරක්ෂණය කළ යුතුයි. "}, {"headline": "පාස්කු ප්‍රහාරයේ සාක්ෂි විමසීම: ISIS සිතිවිල්ල \"මුලින්ම රටට ආවේ අලුත්ගම සිදුවීමෙන් පසුව\"", "date": "2019 ජුනි 12", "news": "පළමු වරට ISIS සංවිධානය පිළිබඳ සිතිවිලි ශ්‍රී ලංකාවට ඇතුළු වූයේ අලුත්ගම ඇති වූ කලහකාරී සිදුවීම්වලින් පසුව බව සමස්ත ලංකා ජමියතුල් උලමා සංවිධානයේ සභාපති එම් අයි එම් රිස්වි මවුලවිතුමා පවසයි.  පාස්කු ඉරිදා එල්ල වූ මරාගෙන මැරෙන ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු විශේෂ කාරක සභාව ඉදිරියේ අඟහරුවාදා (ජුනි 11) සාක්ෂි ලබා දුන් මවුලවිතුමා, ශ්‍රී ලංකාව තුළ හලාල් සහතික නිකුත් කිරීම නව හඳුන්වා දීමක් බව ද අනාවරණය කළේය.  2019 ජනවාරි මාසයේ දී සහරාන් සම්බන්ධව CD තැටියක් එවකට ආරක්ෂක ලේකම් හේමසිරි ප්‍රනාන්දුට භාර දුන් බව ද රිස්වි මවුලවිතුමා පැවසීය. ඔහු තවදුරටත් කියා සිටියේ එම CD තැටිය භාරදීමෙන් අනතුරුව ඒ පිළිබඳව කිසියම් ක්‍රියා මාර්ගයක් ගත්තේ දැයි එවකට ආරක්ෂක ලේකම්වරයා තමන් දැනුවත් නොකළ බවය. ප්‍රහාරයට පෙර පැවති ආරක්ෂක මණ්ඩල රැස්වීම් හතරේ ම ජාතික ආරක්ෂාව ගැන හෝ තවුහිද් ජමාත් සංවිධානය ගැන කතා කෙරුණු බවක් තමන්ට මතකයට නොඑන නමුත් \"මාකඳුරේ මධුෂ් ගැන නම් හැමදාම කතා\" කළ බව හිටපු ආරක්ෂක ලේකම් හේමසිරි ප්‍රනාන්දු මීට පෙර ප්‍රකාශ කර තිබුණි.  \"ගරු සභාපති තුමනි, මම දකින විදියට නම් ඒ පැවැත්වුණු ආරක්ෂක මණ්ඩල රැස්වීම් වලත් ආරක්ෂාවට වැදගත් වන කරුණු එකක් වත් සාකච්ඡා වුනේ නැහැ. හැබැයි මට මතකයි ඒක සැරයක් 'ස්පියර් ගන්' වලින් මාළු මරණ එක ගැන කතා කළා....\" \"ඒවා මට මතකයි, ඒවායෙන් මම වින්දනයක් ලැබුවා.\" හිටපු ආරක්ෂක ලේකම් හේමසිරි ප්‍රනාන්දු පාර්ලිමේන්තු විශේෂ කාරක සභාව ඉදිරියේ පවසා තිබුණි. සමස්ත ලංකා ජමියතුල් උලමා සංවිධානයේ සභාපති එම් අයි එම් රිස්වි මවුලවි තුමා ඉහත කී කමිටුව ඉදිරියේ තවදුරටත් කියා සිටියේ වෛරී ප්‍රකාශන සිදු කෙරෙමින් පවතින බවට 2014 ජූලි 04 වන දා එවකට ආරක්ෂක ලේකම් ගෝඨාභය රාජපක්ෂට ලිපියක් යැවූ බවය. ජාතික තවුහිද් ජමාත් සංවිධානය පිළිබඳව \"හිටපු ආරක්ෂක ලේකම්වරුන් 05 දෙනාටම\" වාචිකව සහ ලිඛිතව දැනුම් දී ඇති බව බස්නාහිර පළාතේ හිටපු ආණ්ඩුකාර අසාද් සාලි ද මෙම කමිටුව ඉදිරියේ සාක්ෂි දෙමින් පවසා තිබුණි. හිටපු ආණ්ඩුකාරවරයා තවදුරටත් කියා තිබුණේ \"අද රජයක් තියෙනව ද? ජනාධිපති කෙනෙක් ඉන්නවා ද? කියන එක අපිට ප්‍රශ්නයක්.\" යනුවෙනි. පාස්කු ඉරිදා එල්ල වූ මරාගෙන මැරෙන ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු විශේෂ කාරක සභාව බ්‍රහස්පතින්දා (ජුනි 13) යළි රැස්වන අතර එහිදී එම් එල් ඒ එම් හිස්බුල්ලා සහ හිටපු පොලිස්පතිවරයෙකු වන එන් කේ ඉලංගකෝන්ගෙන් සාක්ෂි සටහන් කර ගැනීමට නියමිතය. "}, {"headline": "දරුවන් පස් දෙනා ඝාතනය කළ සැමියාට සමාව දෙන ලෙස ඉල්ලූ ඇමරිකානු මවක්", "date": "2019 ජුනි 12", "news": "සිය දරුවන් පස් දෙනා ම ඝාතනය කළ පියෙකුට මරණ දඬුවම් ලබා නොදෙන ලෙස අධිකරණයෙන් ඉල්ලා සිටි මවක පිළිබඳ පුවතක් ඇමෙරිකාවෙන් වාර්තා වෙයි. ඇම්බර් කයිසර් නමැති එම මව දකුණු කැරොලිනාහි අධිකරණයකදී පැවසුවේ, ටිම් ජෝන්ස් නමැති සිය ස්වාමි පුරුෂයා, \"මගේ දරුවන්ට කිසිදු කරුණාවක් නොදැක්වුව ද, මගේ දරුවන් ඔහුට ආදරය කළ,\" බවය. 2014 වසරේ අගෝස්තු 28 වන දා ලෙක්සින්ටන්හි පිහිටි ඔහුගේ නිවසේදී වයස අවුරුදු 1 සිට 8 දක්වා වූ වයස්වල පසුවූ සිය දරුවන් 5 දෙනා ඝාතනය කරනු ලැබූ බවට 37 හැවිරිදි එම පියා වරදකරු වූයේ, පසුගිය මැයි මාසයේදීය. අධිකරණ ජූරි සභාව මේ වන විට ඔහුට මරණ දඬුවම නියම කළ යුතු ද නැතහොත් ජීවිතාන්තය දක්වා සිර දඬුවම් නියම කළ යුතු ද යන්න තීරණය කරමින් සිටී. \"මගේ දරුවන්ට සිදුවුණ දේ සහ ඔවුන් විඳි දුක ගැන මට දැන ගන්න ලැබුණා,\" ඇම්බර් කයිසර් අඟහරුවාදා (ජූනි 11) අධිකරණයේදී පැවසීය. \"අම්මා කෙනෙක් විදිහට මට පුළුවන්කමක් තියෙනවා නම් මට පුළුවන් එයාගේ මූණ ඉරලා දාන්න.\" \"මා තුළ ඉන්න අම්මා එහෙමයි. අම්මා කියන වැලහින්න ඒ වගෙයි.\" (වැලහින්න යනු සිය දරුවන් රැක ගැනීම වෙනුවෙන් ඕනෑ ම කැප කිරීමක් කරන සතෙකු ලෙස පිළිගැනීමක් පවතී) වැඩිදුරටත් අදහස් දක්වමින් ඇය අධිකරණයට දැනුම් දුන්නේ, ටිම් ජෝන්ස් නමැති සිය ස්වාමි පුරුෂයාට මරණ දඬුවම් ලබා දීමට තමන් අකමැති බවය. නීතිය අනුව සිය ස්වාමි පුරුෂයාට උපරිම දඬුවම් ලබා දෙනු ඇතැයි තමන් ඇතැම් අවස්ථාවලදී අපේක්ෂා කළ ද, ඔහුට මරණ දඬුවම ලබා දීමට තමන් යෝජනා නොකරන බව ඇය සඳහන් කළාය. \"එයා මගේ දරුවන්ට කිසි ම ආකාරයකින් කිසි ම කරුණාවක් දක්වලා නැහැ, ඒත් මගේ දරුවන් එයාට ආදරය කළා. දරුවන්ගේ පැත්තෙන් හිතල මට කියන්න තියෙන්නේ එච්චරයි,\" ඇය පැවසීය. ඇය සඳහන් කළේ, කෙසේ වෙතත්, ජූරි සභාව ගන්නා කුමන තීන්දුවකට වුව ද තමන් ගරු කරන බවය. චිකාගෝහි පිහිටි ළමා විනෝද උද්‍යානයක සේවය කරමින් සිටියදී ඔවුන් මුණ ගැසී සති 6ක් ගතවීමෙන් පසු විවාහ වී ඇත්තේ, 2004 වසරේදීය. එහෙත් ඇයට කාලය ගත වද්දී වැටහී ඇත්තේ, සිය ස්වාමියා දැඩි ආගමික භක්තිකයෙකු වීම නිසා සිය විවාහ ජීවිතය නීරස එකක් වූ බවය. ඔහුගේ දැක්ම වී තිබුණේ, කාන්තාවන් \"බැලීමට මීස ඇහුම්කන් දීමට සුදුසු පාර්ශවයක් නොවන,\" බවය. අවුරුදු 9ක විවාහ දිවියක් ගත කළ ඔවුන් දික්කසාද වූ අවස්ථාවේ සිය දරුවන්ගේ භාරකාරත්වය ඇය සිය ස්වාමියාට පවරා ඇත්තේ, පරිගණක ඉන්ජිනේරුවරයෙකු වූ ඔහුට සැලකිය යුතු ආදායමක්  සහ වාහනයක් තිබුණු හෙයිනි. ඉන්පසු ඇය සෑම සෙනසුරාදාවක ම සිය දරුවන් භෝජනාගාරයකදී හමුවී තිබිණි. අධිකරණය හමුවේ ඉදිරිපත් වූ සාක්ෂි අනුව, දරුවන් ඝාතනය කළ දිනයේ සිය නිවසේදී සිය 6 හැවිරිදි දරුවා විදුලි පේනුවක් (plug socket) සමග සෙල්ලම් කරමින් සිටිනු දැකීමෙන් ටිම් ජෝන්ස් කෝපයට පත්ව තිබිණි. ඔහු එහිදී එම දරුවා ඝාතනය කර ඇති අතර අනෙක් දරුවන් සිව් දෙනා ගෙළ මිරිකා ඝාතනය කිරීමට තීරණය කර තිබේ. එම දරුවන් සිව් දෙනා අවුරුදු 1, 2, 7 සහ 8 හැවිරිදි වියේ පසු වූහ. ඉන්පසු දරුවන්ගේ මළ සිරුරු පොලිතින්වලින් ඔතා ඔහුට අයත් සුඛෝපභෝගී මෝටර් රථයට දමාගෙන ඇලබාමාහි ග්‍රාමීය ප්‍රදේශයක් වෙත රැගෙන යාම සඳහා දින 9ක් තිස්සේ තැනින් තැන ධාවනය කර තිබිණි. ඔහු ඒ අතරතුර අත්අඩංගුවට ගෙන ඇත්තේ, මිසිසිපි ප්‍රදේශයේ මාර්ග පරීක්ෂාවකදී පොලිස් නිලධාරියෙකුට මෝටර් රථය තුළින් මළ සිරුරකින් නැගෙන දුඟදක් වහනය වීම හේතුවෙනි. ටිම් ජෝන්ස් අධිකරණය හමුවේ කියා සිටියේ තමන් මානසික ව්‍යාධියකින් පෙළෙන්නෙකු හෙයින් ඊට වැරදිකරු නොවන බවය. ඔහු වෙනුවෙන් කරුණු දැක්වූ විත්තියේ සාක්ෂාකාර පාර්ශවය අධිකරණයට දන්වා සිටියේ ඔහු භින්නෝන්මාදයෙන් පෙළෙමින් සිටි අයෙකු බවය. ඔහුගේ මව ද එම රෝගී තත්ත්වයේ පසු වන බව ඔවුහු අධිකරණය හමුවේ පැවසූහ. ඔවුන් තර්ක කළේ, ඇම්බර් කයිසර් යාබද නිවසේ සිටි තරුණයෙකු නිසා තමන් අත්හැරීමෙන් පසු ටීම් ජෝන්ස් මානසිකව කඩා වැටුණු බවය. "}, {"headline": "මුස්ලිම් පල්ලි තුළට හමුදාව සුනඛයින් ගෙන යාම: \"හමුදාව ග්‍රාම නිලධාරියෙක් වගේ වැඩ කරන්නේ නැහැ\"", "date": "2019 ජුනි 13", "news": "රට තුළ \"භයංකර වාතාවරණයක්\" ඇති වුණු අවස්ථාවක යුද්ධ හමුදා සාමාජිකයින්ගෙන් ග්‍රාම නිලධාරියෙකුගේ හැසිරීම අපේක්ෂා නොකරන ලෙස අමාත්‍ය ෆීල්ඩ් මාර්ෂල් සරත් ෆොන්සේකා, බස්නාහිර පළාත් හිටපු ආණ්ඩුකාර අසාද් සාලිට දැනුම් දුන්නේය. ඒ, පාස්කු ප්‍රහාරය සම්බන්ධයෙන් සාක්ෂි විමසන පාර්ලිමේන්තු විශේෂ කාරක සභාව හමුවේ සාක්ෂි ලබා දීමට අඟහරුවාදා (ජූනි 11) පැමිණි අසාද් සාලි දැක්වූ අදහසකට ප්‍රතිචාර දක්වමිනි. එහිදී මෙම කමිටුවේ සාමාජිකයෙකු ප්‍රශ්න කරමින් අසා සිටියේ මුස්ලිම් දේවස්ථාන පරීක්ෂා කිරීමේදී සුනඛයන් ගෙන නොයන ලෙස හිටපු ආණ්ඩුකාර අසාද් සාලි විසින් කරනු ලැබ තිබූ ප්‍රකාශයක් සම්බන්ධයෙනි. හිටපු ආණ්ඩුකාරවරයා මෙම ප්‍රකාශය කර තිබුණේ පසුගිය මැයි 16 වන දා ප්‍රවෘත්ති සාකච්ඡාවක් පවත්වමිනි. එම ප්‍රකාශය මෙසේය. කෙසේ නමුත් පාර්ලිමේන්තු විශේෂ කාරක සභාව හමුවේ අදහස් දක්වමින් අඟහරුවාදා (ජූනි 11) ඔහු ප්‍රකාශ කළේ, සුනඛයින් රැගෙන නොඑන්නැයි තමන් නොකී බවය. පාර්ලිමේන්තු විශේෂ කාරක සභාව හමුවේ ඇති වූ සංවාදය මෙසේය. \"බල්ලෝ ගේන්න එපා කියලා මම නං කිව්වේ නැහැ. අපි කිව්වේ නැහැ බල්ලො ගේන්න එපා කියලා. පුළුවන් නම් සපත්තුව ගලවලා යන්න ඇතුළට, පල්ලියට, ආගම කියන තැන. ඒකත් බැරි නම් ප්‍රශ්නයක් නෑ. බල්ලො ගෙනයනවා නම් අපට කියන්න, අපි ඒකට වාතාවරණය හදලා දෙන්නම්. කාපට් එකක් දාලා දෙන්නම්. ඒකට උඩින් ගිහින් ඕගොල්ලො සර්ච් කරන එක කරන්න කියලා අපි කිව්වේ. ඇයි? අපිටයි බල්ලන්ටයි කිසි ම සම්බන්ධයක් නෑ. අපි බල්ලෝ ගෙවල්වල හදන්නෙත් නෑ. අපිට බල්ලො ගෑවුණා ම ආගම කියන්න බෑ.\"  හමුදාව හා පොලිසිය රාජකාරි කරනකොට ඔය ඇති වුණ වාතාවරණය, භයංකර වාතාවරණයක්. මුළු රට ම කම්පා වෙන වෙලාවක්. එහෙම තමයි හමුදාව සහ පොලිසිය රාජකාරි කරනකොට අනිවාර්යයෙන් ම ජනතාවට හිරිහැර වෙනවා. ඒක නවත්වන්න බැහැ. ඒ රාජකාරියේදී ජනතාව කැමති විදිහට නෙවේ ඒවා කරන්න වෙන්නේ. ඒක හන්දා ඒවා ගැන පැමිණිලි කරන එක මම හිතන්නේ නැහැ සාධාරණයි කියලා.  පැමිණිලි කරනවා නෙවෙයි.......... පොඩ්ඩක් ඉන්න. මම ඉවර නෑ තව ම. හමුදා පොලිස් රාජකාරි කරන්න වුණොත් ඒ වගේ වාතාවරණයක් ඇති වුණා ම එතකොට හමුදාවලට පොලිසියට ඇඟිලි දික් කරන්න එපා. ඒ වාතාවරණය ඇති කරපු කට්ටිය තමයි ඒකට වග කියන්න ඕන.  එතනදී මිනිස්සු බලාපොරොත්තු වෙන්නේ හමුදාවෙන් නිහතමානීකම. එන්න පුළුවන්. සර්ච් කරන්න පුළුවන්. පයින් ගහන්නේ නැහැ කුරාණෙට. කුරාණේ විසි කරන්නේ නැහැ. ඒකට තියෙනවා ක්‍රමවේදයක්. මෙහෙමයි අසාද් සාලි මහත්තයා... ඔය කුරාන් එකට පයින් ගැහුව කියන එක එක සිද්ධියක් නේ. ඕක වුණා ද නැද්ද කියලා අපි දන්නේ නැහැ. හමුදාව පොලිසිය නෙවෙයි. හමුදාව ගියා ම පොලිසිය වගේ නෙවෙයි ජනතාව එක්ක වැඩ කරන්නේ. හමුදාවේ ක්‍රමවේදයක් තියෙනවා. හමුදාවට උගන්වන්නේ නැහැ පොලිසිය වගේ හරි ග්‍රාම නිලධාරියෙක් වගේ වැඩ කරන්න. හමුදාව ආව ම ජනතාවට කරදර වෙනවා තමයි. ඒක ඔබ තුමා තේරුම් ගන්න ඕනෙ. හමුදාව ඇවිල්ලා ඔළුව අත ගාලා කරුණාකරලා මෙහෙම කරන්න ද? කමක් නැද්ද? මට සමාවෙන්න ඒවා නැහැ හමුදාවේ. හමුදාව ආවා ම රාජකාරිය කරලා යනවා. ඒ නිසා ඕවා අල්ලගෙන චෝදනා කරන්න ගියොත් තවත් හිත් රිදීම් ඇති වෙනවා. ප්‍රශ්නය තවත් දුරදිග යනවා. ප්‍රශ්නය සමථයකට පත් කරන්න බැරි වෙනවා.  8 දෙනෙක් කරපු වැඩේට මුළු මහත් ජනතාවට ම මේ වගේ දෙයක් කරන එක වැරදියි කියන එකයි අපි කිව්වේ. 8 දෙනෙක් කළාට 250ක් මැරුණා නේ. 500කට තුවාල වුණා නේ. රටේ ඇති වුණ තත්ත්වය භයානකයි නේ 8 දෙනෙක් කළාට. මේ සම්බන්ධයෙන් සමාජ මාධ්‍ය ඔස්සේ ද විවිධ අදහස් පළ වී තිබිණි. පාස්කු ඉරිදා ප්‍රහාරවලින් අනතුරුව ෆීල්ඩ් මාෂල් සරත් ෆොන්සේකා රටේ ආරක්ෂක වාතාවරණය පිළිබඳව පාර්ලිමේන්තුවේදී කළ දීර්ඝ කතාව ගැන සමාජ මාධ්‍ය ඔස්සේ ප්‍රබල ප්‍රසාදය පළ වී තිබුණි. (එම කතාව පහත දැක්වේ.) \"ෆොන්සේකාගේ ප්‍රකාශය\" Facebook හි BBC News සිංහල කළ  වෙනි පළකිරීමේ අවසානය "}, {"headline": "මුස්ලිම් කාන්තාවන් මුහුණ වැසීම: \"මහ පාරේ නඩු විසඳන්න සිංහල මිනිසුන්ට අයිතියක් නෑ\"", "date": null, "news": "මුහුණ ආවරණය කරගෙන යන මුස්ලිම් කාන්තාවන්ගේ \"රෙදි ගැලවීමට\" හෝ \"මහ පාරේ නඩු විසඳීමට,\" සිංහල මිනිසුන්ට අයිතියක් නොමැති බව ආචාර්ය මාවරලේ භද්දිය හිමියෝ පවසති. \"මුස්ලිම් කාන්තාවක් හිස ආවරණය කරගෙන යාමට අපිට එරෙහි වෙන්න අයිතියක් නැහැ. නමුත් හදිසි නීතිය යටතේ සම්පූර්ණයෙන් ම මුහුණ වහගෙන යන්න බැහැ. එහෙම වුණත් ඒ රෙදි ගලවන්න අපිට අයිතියක් නැහැ. අපි ඒක භාර දෙන්න ඕන පොලිසියට, ත්‍රිවිධ හමුදාවට,\" උන් වහන්සේ පැවසූහ. \"මේ ප්‍රශ්නයට (ප්‍රහාරයන්ට) කිසි ම දායකත්වයක් නොදීපු මුස්ලිම්වරුන්ට එවැනි පීඩාවන් සිදු කිරීම බෞද්ධ භික්ෂුවක් හැටියට මම හෙළා දකිනවා,\" භද්දිය හිමියෝ ප්‍රකාශ කළහ. විශ්වාසය තහවුරු කිරීම උදෙසා මුස්ලිම් ජාතිකයන් ද සුවිශේෂී කාර්යයක් සිදු කළ යුතුව ඇතැයි උන් වහන්සේ අවධාරණය කළහ.  පාස්කු ඉරිදා ප්‍රහාර, ශ්‍රී ලංකාවේ දේශපාලන නායකයන් සහ ජනතා වගකීම් ගැන මාවරලේ භද්දිය හිමියන් සමඟ සංවාදයක් ... Facebook හි BBC News සිංහල කළ  වෙනි පළකිරීමේ අවසානය මුස්ලිම් සමාජය බහුතර සිංහල සමාජයෙන් \"ඉතා තීරණාත්මක අන්දමින්\" ඈත් වෙමින් සිටින බව ද උන් වහන්සේ පැවසූහ.  \"අපි පුංචි කාලේ මාතර ඉසදීන් නගරයට එනකොට අපිට මතකයි ඒ මුස්ලිම් නැන්දල, ආත්තම්මල යන්තම් සාරි පොටෙන් ඔළුව වහගෙන හිටියේ.\" උන් වහන්සේ තවදුරටත් කියා සිටියේ \"මුළු මුහුණ ම වහගෙන යන තත්ත්වයට වර්ධනය වීමත් සමග, මුහුණ දකින කොට ඇති වුණු සමීපකම, ලෙන්ගතුකම අද ලංකා සමාජයෙන් ගිලිහී ගොස්\" ඇති බවය.  එමෙන්ම සිංහල, මුස්ලිම් ජන කොට්ඨාස දෙක අතර සැකය වැඩි වීමට ඇතැම් රාජ්‍ය මැදිහත්වීම් මත සිදු වූ ක්‍රියාවන් ද හේතු වී ඇති බව භද්දිය හිමියන්ගේ අදහසය.  උන්වහන්සේ පෙන්වාදෙන පරිදි සිංහල හා මුස්ලිම් ජනයා අතර සැකය වැඩිවීමට හලාල් සහතික සහිත ආහාර හඳුන්වාදීම ද ප්‍රබල හේතුවක් වී තිබේ. ශ්‍රී ලංකාවේ ජනගහනයෙන් සියයට 9ක් පමණ වන මුස්ලිම් ජනතාව හලාල් නොවන නිෂ්පාදන ප්‍රතික්ෂේප කිරීම හේතුවෙන් හලාල් නිෂ්පාදන අවශ්‍ය නොවන ජනගහනයෙන් සියයට 91 ක් පමණ වන ජනතාවට ද හලාල් නිෂ්පාදන මිලදී ගැනීමට සිදු වීම හමුවේ පාරිභෝගිකයන්ට භාණ්ඩයේ සැබෑ වටිනාකමට වඩා අතිරේක මුදලක් ගෙවීමට සිදුවන අතර, එම මුදල් කාගේ අතට පත්වන්නේදැයි සාධාරණ සැකයක් සිංහල ජනතාව තුළ පවතින බව භද්දිය හිමියෝ සඳහන් කළහ.  ''සාමාන්‍ය බහුතරය අතර සැකයක් තියෙනවා මේ හලාල් සහතික හරහා එකතු කරන සල්ලි ත්‍රස්තවාදීන් අතට පත් වෙනවා කියලා. ඒ සැකය නැති කරන්න මුස්ලිම් ජනයාට විතරක් බෑ. රාජ්‍ය මැදිහත් වීමකින් ඒ ගැන සොයා බලන්න ඕන.\"  මේ තත්වය යටතේ ශ්‍රී ලංකාවේ ජනතාව අතර පවතින සැකය දුරු කිරීමට මුස්ලිම් ජාතිකයන්ට ද පැහැර හැරිය නොහැකි වගකීමක් පවතින බව උන්වහන්සේ අවධාරණය කළහ. පාස්කු ඉරිදා ප්‍රහාරවලින් අනතුරුව මුස්ලිම් ජනතාවට මුහුණ දීමට සිදුව තිබෙන වාතාවරණය ගැන අදහස් දැක්වූ ආචාර්ය මාවරලේ භද්දිය හිමියෝ, \"අපි හැම තැන ම බෝම්බ පත්තු කරන්න ආපු ෆාතිමාල හෝ සහරාන්ල දකින්න ගත්තොත් මේ රට ලේ විලක් වෙයි. මිනිස්සු මහ පාරේ නඩු විසඳන්න යනව නම්, මොකට ද රටකට පොලිසියක් හෝ අධිකරණයක්?,\" යනුවෙන් ද ප්‍රශ්න කළහ.  \"මුස්ලිම් ජනයා පන්සල් ගිය පමණින් හෝ බෞද්ධ ජනයා පල්ලි ගිය පමණින්\" සංහිඳියාව ගොඩනැගිය නොහැකි බව උන් වහන්සේගේ අදහසය. පාස්කු ඉරිදා දේවස්ථාන සහ සංචාරක හෝටල් කිහිපයකට එල්ල වූ මරාගෙන මැරෙන බෝම්බ ප්‍රහාරයන් පිළිබඳව විමසූ විට උන්වහන්සේ කියා සිටියේ එහි වගකීම භාර ගැනීම සඳහා කිසිවෙකු නොසිටීම,\" මුළු රට ම මේ මොහොතේ අත්විඳින ඛේදවාචකය\" බව ය. දිගු කාලීනව අඛණ්ඩව වර්ධනය වෙමින් පැවති කාරණා කිහිපයක් මෙම තත්ත්වය ඇති වීමට පාදක වී ඇති නමුත් ආසන්නතම හේතු හැටියට උන් වහන්සේ දකින්නේ ජනාධිපති සහ අගමැතිවරයා ඇතුළු සියලු දේශපාලනඥයන් මෙන් ම ආරක්ෂක ලේකම් සහ පොලිස්පතිවරයා ඇතුළු සියලු නිලධාරීන් කළ යුතු රාජකාරිය නිසි ආකාරයෙන් ඉටු නොකිරීමය.  \"ජනාධිපතිතුමා සහ අගමැතිතුමා අතර පවතින ඝට්ටනය, මුළු රට ම අනාරක්ෂිත තත්ත්වයකට සහ කිසි ම පාලනයක් නැතිව පාවෙමින් ගමන් කරන තත්ත්වයකට අපේ රට අද වැටීමට ප්‍රධාන හේතු වෙලා තියෙනවා. මහා සම්මතයෙන් ජනතාව රජයක් හෝ රජෙක් තෝරා ගන්නේ ප්‍රධාන වශයෙන් ආරක්ෂාව වෙනුවෙන්,\" භද්දිය හිමියෝ පැවසූහ. \"අවාසනාවකට අපේ රජය අපි ජීවිතේ මුහුණ දුන්න රජයන් අතරින් ඛේදනීය ම රජය. අවාසනාවන්ත ම රජය. අපේ ආරක්ෂාව සම්බන්ධව, පුරවැසියාගේ රැකවරණය සම්බන්ධව අභිලාෂයට පයින් ගහල, ඔවුන් පුද්ගලික අභිලාෂවල පසුගිය තුන් අවුරුද්ද පුරා ගමන් කරල තියෙනවා.\"  එමෙන් ම මුස්ලිම් තරුණයන් වඩාත් වේගයෙන් අන්තවාදය දෙසට නැඹුරු වීම සඳහා, මුස්ලිම් සමාජයට එරෙහිව සිංහල සමාජයෙන් එල්ල වූ \"ඇතැම් වාග් ප්‍රහාර සහ කලහකාරී ප්‍රහාර එකක් හෝ දෙකක්\" ද හේතු වූ බව උන් වහන්සේගේ විශ්වාසයයි. පසුගිය දා සිදු වූ මරාගෙන මැරෙන ප්‍රහාරයන් එල්ල වී ඇත්තේ සිංහල බෞද්ධ සමාජයෙන් එල්ල වූ හිරිහැරයකට, අයුක්තියකට හෝ අසාධාරණයකට පිළිතුරු ලෙස නොවන බව උන් වහන්සේගේ අදහසය.  කෙසේ නමුත් මේ වන විට \"සියලු ම මුස්ලිම්වරුන් දෙස සැකයෙන් බලන\" මට්ටමකට සමාජය පත් වී ඇති බවත් එය \"අතිශයෙන් භයානක\" තත්ත්වයක් බවත් ආචාර්ය මාවරලේ භද්දිය හිමියෝ ප්‍රකාශ කළහ. පාස්කු ඉරිදා ප්‍රහාරයෙන් අනතුරුව රට තුළ ඇතිවූ තත්ත්වය නිසා මුස්ලිම් ජාතිකයන් පවත්වාගෙන යන ව්‍යාපාර වර්ජනය කිරීමේ රැල්ල පිළිබඳව කළ විමසීමකදී  භද්දිය හිමියන් පැවසුවේ එම ව්‍යාපාර හරහා සිංහල බෞද්ධ ජනයාට රැකියා අවස්ථා රැසක් උදා වී ඇති අතර ඒවා වර්ජනය කිරීමට යෝජනා කරන පුද්ගලයන් ඔවුන්ගේ රැකියා ගැටලුව ද විසඳිය යුතු බවය. ''මිනිස්සු කියනවා ඡන්දය ඉල්ලන්න කියලා. රට භාර ගන්න ලු. ඒත් මම ඉදිමෙන්නේ ඇඟිල්ලේ තරමට. මම කිසි කලෙක කිසි ම පක්ෂයක් වෙනුවෙන් පෙනී සිටින්නේ නෑ.'' යනුවෙන් පැවසූ උන් වහන්සේ පෙන්වා දෙන්නේ භික්ෂූන් වහන්සේට පක්ෂ දේශපාලනය නොගැලපෙන බවය.  ජාතික හෙළ උරුමය හරහා කළ අත්හදා බැලීම ඊට සාක්ෂියක් බව ද උන්වහන්සේ පැවසූහ.   කිසි ම පක්ෂයක් වෙනුවෙන් පෙනී නොසිටිය ද මුළු රටට ම බලපාන එක් නීතියක් වෙනුවෙන් පෙනී සිටින බව උන් වහන්සේ අවධාරණය කළහ. ''බෞද්ධයෝ කියන විදියට මුස්ලිම් අය ඉන්න ඕන කියන එක මොන හිරිකිත කතාවක් ද ? ඒක නෙමෙයි වෙන්න ඕන. ලංකාවේ තියෙනවා ව්‍යවස්ථාවක්. ලංකාවේ තියෙනවා නීතියක්. ඒක බෞද්ධ නීතියක්වත්, බෞද්ධ ව්‍යවස්ථාවක්වත් නෙමෙයිනේ. ඒකට අනුව කවුරුත් පාලනය වෙන්න ඕන. එක එක ජාතීන්ට, ආගම්  අනුව නීතිය වෙනස් නොවීමයි වැදගත් වෙන්නේ. ඒ වගේ ම ආගමික ආශා අනුව මේ රටේ ආහාර සංස්කෘතිය වෙනස් වෙන්න බෑ. අධ්‍යාපනය වෙනස් වෙන්න බෑ.'' ආචාර්ය මාවරලේ භද්දිය හිමියෝ වැඩිදුරටත් සඳහන් කළහ.  "}, {"headline": "දරුවා බිහිකර පැය භාගයකින් විභාගයට මුහුණ දුන් ඉතියෝපියානු තරුණියක්", "date": "2019 ජුනි 13", "news": "දරු ප්‍රසූතියෙන් මිනිත්තු 30කට පසු විභාගයකට මුහුණ දුන් මවක ගැන ඉතියෝපියාවෙන් වාර්තා වේ.  බටහිර ඉතියෝපියාවේ 'මෙටු' නගරයේ 21 හැවිදිරි අල්මාස් ඩෙරේස්   දරු ප්‍රසූතියට පෙර විභාගයට මුහුණ දීමට බලපොරොත්තුවෙන් සිටියාය. නමුත්, රාමදාන් උත්සවය හේතුවෙන් ද්වියිතික පාසල් විභාගය කල් දමා තිබිණ.  පසුගිය සඳුදා (ජුනි 10) විභාගය ආරම්භ වීමට සුළු වෙලාවකට පෙර ඇය දරු ප්‍රසූතිය සඳහා රෝහල් ගත වූවාය.  දරු ගැබක් දරා සිටීම අධ්‍යාපනයට බාධාවක් නොවන අතර, තවත් වසරකින් පසුපසට යෑමට අවශ්‍ය නොවූ බව අල්මාස් ඩෙරේස් පැවසීය.  සඳුදා දින ඇය ඉංග්‍රීසි, ඉතියෝපියානු භාෂාව වන අම්හරික් සහ ගණිතය විභාග ප්‍රශ්න පත්‍රවලට  මුහුණ දුන් අතර, ඉතිරි විෂයන් සඳහා ඊළඟ දින දෙක තුළ දී විභාග ශාලාවට යෑමට නියමිතව සිටියාය.       \"විභාගයට මුහුණ දීමට මට තිබුණු හදිස්සිය නිසා, දරුවා බිහිකිරීම කිසිම විදියකින් අමාරු වුණේ නැහැ,\" ඇය බීබීසී වෙත පැවසීය.   රෝහලේ සිට විභාගය ලිවීම සඳහා පාසලෙන් අවසර ගත් බව අල්මාස් ඩෙරේස්ගේ සැමියා ටඩෙසෙ ටුලු   පැවසීය. ද්වියිතික පාසල් මට්ටමේ දී අධ්‍යාපනය නතර කර කලෙකට පසු යළි අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. මෙම විභාගවලින් පසුව විශ්වවිද්‍යාලයට ඇතුළු වීම සඳහා සම්පූර්ණ කළ යුතු දෙවසරක පාඨමාලාව සම්පූර්ණ කිරීම අල්මාස් ඩෙරේස්ගේ මීළඟ බලාපොරොත්තුවය.  විභාගයට හොඳින් මුහුණ දුන් බවත්, සිය අලුත උපන් බිළිඳා සුවෙන් පසුවන බවත් ඇය පැවසුවාය.  "}, {"headline": "රසාක් තස්ලීම් පාස්කු ඉරිදා ප්‍රහාරයේ 'පෙරනිමිති' දුටුවාද?", "date": "2019 මැයි 31", "news": "රෝහල් සයනේ වැතිර සිටින තස්ලීම්ගේ මුහුණේ ඇත්තේ වේදනාවකි. ඔහුගේ සිරුරේ වම් පස අප්‍රාණිකය. නමුත්  ඔහු අසල සිටින බිරිඳ සහ ඥාතියෙකු වෙත වාරු වීම සඳහා ඔහු දකුණත දිගු කරයි.   තස්ලීම්ගේ බිරිඳ ෆාතිමා ලේන්සුවක්  ඔහුගේ හිස මත තබයි. හිසේ එක් පැත්තක් ඇතුලට නෙරා ඇත. ඒ පසුගිය මාර්තු මස  වෙඩි වැදුණු හිස පෙදෙසය. එතැන් සිට ඔහුට කතා කිරීමට නොහැක. ඇවිදීමට බැරිය.  පාස්කු ඉරු දින මරාගෙන මැරෙන ප්‍රහාර එල්ල කොට 250 කට අධික පිරිසක් ඝාතනය කළ ඉස්ලාමීය රාජ්‍යට සම්බන්ධ අන්තවාදී ජාලයේ මුලින්ම ගොදුරු බවට පත් පුද්ගලයන් අතරින් තස්ලීම් එක් අයෙකු බව පොලිසිය විශ්වාස කරයි.  බලධාරීන්ට අනුව තස්ලීම්ට වෙඩි තබා ඇත්තේ ප්‍රහාරය එල්ල කළ කණ්ඩායමේ නායකයා වූ සහරාන් හෂීම්ගේ නියෝගයකට අනුවය.  මරාගෙන මැරෙන ප්‍රහාර එල්ල වීමට මාස කිහිපයකට පෙර සිට තිස්හත් හැවිරිදි තස්ලීම් අන්තවාදීන් ගැන විමර්ශන කිරීමට ගත් උත්සාහයන්වල පෙරමුණේ පසු විය. ඔහු බහුතර මුස්ලිම් භක්තිකයන් වෙසෙන මාවනැල්ලේ ප්‍රාදේශීය දේශපාලනඥයෙකි.  රට තුළ අන්තවාදී මත වර්ධනය වැළක්වීම සඳහා මධ්‍යස්ථ මුස්ලිම් ජනතාව ගත් උත්සාහය සහ පාස්කු ඉරුදින ප්‍රහාරයට පෙර කරන ලද අනතුරු ඇඟවීම් හඳුනා ගැනීමට බලධාරීන් අපොහොසත් වීම යන කරුණු දෙකම තස්ලීම්ගේ කතාවෙන් පිළිබිඹු වේ.  පසුගිය දෙසැම්බර් මාසයේදී මාවනැල්ල නගරයේ පිහිටි බුද්ධ ප්‍රතිමා ගණනාවකට හානි කර තිබිණි. ප්‍රජා අතර ගැටුම් ඇතිකිරීමේ අරමුණින් එසේ කර ඇති බව බලධාරීහු මේ වන විට විශ්වාස කරති. තස්ලීම්ගේ බිරිඳ ෆාතිමා සහ ඔවුන්ගේ දරුවන් තිදෙනා මාවනැල්ල නගරයට ආසන්න ගමක ජීවත් වෙති. තස්ලීම් සැමවිට අන් අයගේ ගැටලු ගැනද සොයා බැලු අයෙකු බව ෆාතිමා පවසයි. විශේෂයෙන් ගංවතුර සහ නාය යාම් හමුවේ විපතට පත් පුද්ගලයන්ට ආධාර කිරීම සඳහා දියත් වූ වැඩසටහන්වල ඔහු ඉදිරියෙන් පසු වී තිබේ.  බුද්ධ ප්‍රතිමාවලට හානි කළ විට ද ඒ සම්බන්ධයෙන් කෙරුණු පරීක්ෂණ සඳහා ඔහු ඉදිරියට පැමිණියේය.  \"ඔහු සැමවිටම කිව්වේ විවිධ ජාති සහ ආගම්වලට අයත් මිනිස්සු සමාදානයෙන් ජීවත් වෙන්න ඕනේ කියලා. ඔහු කිව්වා 'ඔවුන් කරපු දේ වැරදියි' කියලා. අපේ ආගම එවැනි දේ අනුමත කරන්නේ නැහැ. එම නිසා ඔවුන් අල්ලා ගත යුතුයි කියන මතයේ තමයි ඔහු හිටියේ,\" ෆාතිමා පැවසුවාය.  පොලීසිය විසින් කිහිප දෙනෙකු අත්අඩංගුවට ගනු ලැබූ නමුත් නමුත් ප්‍රධාන සැකකරුවන් වූ සදික් සහ ෂහීඩ් අබ්දුල්-හක් අතුරුදහන් විය. ඔවුන් සහෝදරයන්ය. බෝම්බ ප්‍රහාර වලින් අනතුරුව ඔවුන් දෙදෙනා අත්අඩංගුවට ගැනුණු අතර ඒ සඳහා ඔවුන් සම්බන්ධ වූයේ කුමන ආකාරයකට දැයි යන්න පිළිබඳ පැහැදිලි නොමැත. එම චෝදනා පිළිබඳ විභාග කිරීමට නියමිතය.  සදික් 2014 වසරේදී සිරියාවට ගොස් ඉස්ලාමීය රාජ්‍ය සංවිධානයට සම්බන්ධ පුද්ගලයින් හමු වී ඇතැයි විමර්ශන කණ්ඩායම් විශ්වාස කරති.  දැනට අත්අඩංගුවේ පසුවන සහෝදරයින් දෙදෙනා සමග සමීප සම්බධතා පැවැත්වූ නම හෙළි කිරීමට අකමැති වූ පුද්ගලයෙකු කියා සිටියේ  \"ශ්‍රී ලංකාව අල්ලා ගේ භුමිය බවත් වෙන කිසිවෙකු වැඳුම් පිදුම් කළ නොහැකි බවත් මුස්ලිම් නොවන අය එම ආගමට හැරීම හෝ ජිස්රා නමින් හැඳින්වෙන ඉස්ලාමීය බදු ගෙවිය යුතු බවටත්\" ඔවුන් දේශනා කරනු ඇති බවය.  එම සහෝදරයින්, ආගමට ලැදි පවුල් පසුබිමක් සහිතය. ඔවුන් නිතරම ජිහාඩ්වාදය පිළිබඳ අධ්‍යාත්මික වශයෙන් සහ සන්නද්දමය හැගීමකින් කථා කළ බව ඔවුන්ගේ මිතුරා පැවසීය. සොහොයුරන් දෙදෙනාගේ ඥාතියෙකු පැවසුවේ තමන් නිතරම ඔවුන් දෙදෙනා සමග වාද කරමින්, \"භීෂණය සහ දැඩි හැසිරීම් රටා ඉස්ලාම් ආගමේ පිළිනොගන්නා බව\" පෙන්වා දුන් බවය. ඔවුන් ඒ වනවිට මුස්ලිම් ශිෂ්‍ය සංවිධානයකට සම්බන්ධව කටයුතු කර තිබේ. පසුව එම සංවිධානය විසින් සහෝදරයින් දෙදෙනාව නෙරපා හැර ඇත.  2018 වසරේදී මහනුවර දිගන ප්‍රදේශයේ බෞද්ධ කලහකාරීන් විසින් මුස්ලිම් ජනයාගේ නිවාස සහ කඩ සාප්පුවලට හානි කිරීම එම සහෝදරයින් දෙදෙනාට දැඩිව බලපෑ බව එම ඥාතියා පැවසීය.    සදික් අබ්දුල් හක් එහිදී පවසා ඇත්තේ, \"ඔවුන් අපේ ජීවිත, දේපල නැති කරනවා...අපි මොනවා හරි කළ යුතුයි,\" යනුවෙනි.   අබ්දුල් හක් සහෝදරයින් අතුරුදන් වීමෙන් පසුව, ඔවුන්ව සොයා කෙරුණු මෙහෙයවීම් සඳහා තස්ලීම් ද දායක වී ඇත. අදාළ පරීක්ෂණ සිදු කළ පොලිස් කණ්ඩායම සමග ද ඔහු කිට්ටුවෙන් කටයුතු කර තිබේ.  වරක් ඔහු පොලිස් කණ්ඩායමක් සමග හක් සහෝදරයින් සැඟව සිටි බවට සැක කෙරුණු වනගත ප්‍රදේශයකට ගොස් තිබේ. බුද්ධ ප්‍රතිමාවලට හානි කිරීම සම්බන්ධයෙන් අත්අඩංගුවට ගත් පිරිස ප්‍රශ්න කිරීමේදී කිසිවෙක් බලාපොරොත්තු නොවූ තොරතුරු හෙළිවිණි. එනම් වනාතවිල්ලුව ප්‍රදේශයේ ගොවිපලක තිබී පුපුරන ද්‍රව්‍ය විශාල ප්‍රමාණයක් හමු වීමයි. තස්ලිම් ද නිලධාරීන් සමග එම ස්ථානයට ගියේය. පුපුරන ද්‍රව්‍ය කිලෝ ග්‍රෑම් 100ක්, ඩෙටනේටර්, කුඩාරමක් සහ කැමරාවක් එම ස්ථානයේ තිබී සොයා ගැනිණි.  එහි සිට නැවත නිවසට පැමිණි තස්ලීම් කනගාටුවෙන් සිටි බව ඔහුගේ බිරිඳ පැවසුවාය. \"තවත් පුපුරන ද්‍රව්‍ය ඇති. අපි ජන කොට්ඨාසයක් වශයෙන් එකතුවෙලා මේවට වගකිවයුතු අය හඳුනාගෙන මේ ප්‍රශ්නය විසඳා ගත යුතුයි\" යනුවෙන් ඔහු පවසා තිබේ. පුපුරන ද්‍රව්‍ය හමුවීමත් සමගම ජිහාඩ් ප්‍රහාරයක් එල්ල වෙතැයි යන අනතුර බලධාරීන් ට දැනිණි. නමුත් ආරක්ෂක අංශ දෙමළ බෙදුම්වාදී කණ්ඩායම් වලින් එල්ල විය හැකි අනතුර ගැන වැඩි අවධානයකින් සිටි බැවින් ඉස්ලාමීය කණ්ඩායම් ප්‍රචණ්ඩත්වය මුදා හැරීමට ඇති හැකියාව පිළිබඳ වැඩි අවධානයක් යොමු නොවූ බවක් පෙනෙන්නට තිබේ.  එම ගොවිපළ තුළ තිබී හමු වූ පුපුරන ද්‍රව්‍ය මරාගෙන මැරෙන ප්‍රහාර සිදු කළ කණ්ඩායමට සම්බන්ධ බවට දැන් තොරතුරු හෙළිවී තිබේ.  ශ්‍රී ලංකාවේ නැගෙනහිර ප්‍රදේශයේ සිටි ආගමික දේශකවරයෙකු වූ හෂීම්, අන්තවාදියෙකු ලෙස ප්‍රහාර සිදුවීමට පෙර සිටම හඳුනා ගෙන තිබිණි.  පසුගිය කාලයේ ප්‍රධාන පෙළේ මුස්ලිම් කණ්ඩායම් සමග හෂීම් ගැටලු ඇතිකර ගත්තේය. ඔහු වරින් වර සමාජ මාධ්‍යයට මතභේදාත්මක වීඩියෝ මුදාහැරි අතර ඇමෙරිකාවේ නිව්යෝර්ක් නගරයට එල්ල වූ ප්‍රහාරයේ ජායාරුපයක් ඉදිරිපිට සිටිමින් එම ප්‍රකාශයන් වීඩියෝ කර තිබිණි.   ශ්‍රී ලංකා මුස්ලිම් කවුන්සිලයේ නියෝජ්‍ය සභාපති හිල්මි අහමඩ් පවසන්නේ අන්තර්ජාලය ඔස්සේ හෂීම් ප්‍රචාරය කළ වෛරී ප්‍රකාශ සහිත දේශනා දැක තමා සහ කවුන්සිලයේ අනෙකුත් සාමාජිකයින් කම්පනයට පත්වූ බවත්  ඒ ගැන බුද්ධි අංශ දැනුවත් කළ බවත්ය. නමුත් බලධාරීන්ට හෂීම් සොයා ගැනීමට නොහැකි විය. නමුත් හෂීම් මුළු රටටම අනතුරක් වේයැයි තමා සිහිනෙන් වත් නොසිතු බව හිල්මි අහමඩ් පැවසීය. පුපුරන ද්‍රව්‍ය හමුවීමෙන් අනතුරුව තමන්ගේ සැලසුම්වලට තස්ලීම්ගෙන් බාධා එල්ල වන බව හෂීම් සිතුවා විය යුතුය.  \"ඔත්තුකරුවෙකු\" ලෙස කටයුතු කිරීම නිසා තස්ලීම් ඝාතනය කරන ලෙස හෂීම් නියෝග කළ බව අත්අඩංගුවේ පසුවන හෂීම් හා සම්බන්ධ කිහිපදෙනෙක් පැවසු බව උසස් පොලිස් නිලධාරියෙක් හෙළි කළේය. පාස්කු ඉරිදා ප්‍රහාරය එල්ල වීමට මසකට පමණ පෙර එනම් මාර්තු මාසයේදී තුවක්කු කරුවෙකු හිමිදිරි උදෑසන තස්ලීම්ගේ නිවසට හොරරහසේ ඇතුළු විය. ඔහු සිය බිරිඳ සහ බාල පුතු අසල සයනේ වැතිර සිටියේය. තුවක්කුකරු තස්ලීම්ගේ හිසට වරක් වෙඩි තැබීය. \"ෆෝන් චාජර් එක පිපිරුවා කියලා මම මුලින් ම හිතුවේ. එත් ඒ දිහා බැලුවම ඒකට මුකුත් වෙලා තිබ්බේ නැහැ.\" තස්ලීම්ගේ බිරිඳ පැවසීය. \"පස්සේ මම ඔහුව ඇහැරවන්න උත්සහ කළා. වෙඩි බෙහෙත් ගඳක් ආවා... මම ඔහුට ලං වුණා. එතකොටයි තේරුනේ ඔහුට සිහිය නැහැ කියලා. ඔහු මිය ගිහින් කියලා මට හිතුනා\" වහාම තස්ලීම් රෝහල් ගත කරුණු ලැබීය. වෙඩි ප්‍රහාරයෙන් දිවි ආරක්ෂා වුවත් ඔහු පූර්ණ සුවයක් ලබාවිද යන්න පැහැදිලි නොමැත.  ශ්‍රී ලංකා යුද්ධ හමුදාපති ලුතිනන් ජෙනරාල් මහේෂ් සේනානායක පාස්කු ඉරිදා බෝම්බ ප්‍රහාරය සම්බන්ධයෙන් පැවැත්වෙන විමර්ශන කටයුතුවල ප්‍රමුඛ කාර්යයක් සිදු කරනු ලබයි.   බුදු පිළිමවලට හානි කිරීම, පොල්වත්තක පුපුරන ද්‍රව්‍ය සඟවා තැබීම සහ තස්ලීම්ට වෙඩි තැබීම පිටුපස සිටින්නේ \"එකම ජාලයක්\" බව තහවුරු වී ඇතැයි ඔහු මා සමග පැවසීය.  මීට පෙර වාර්තා වූ සිදුවීම් ජිහාඩ්වාදීන් වෙතින් එල්ල විය හැකි ප්‍රහාරයක් සම්බන්ධයෙන් බලධාරීන්ගේ වඩාත් විමසිල්ලට ලක්ව යුතුව තිබූ බව ඔහු පිළිගනියි. එසේම බෝම්බ ප්‍රහාරයට දින පෙර ඉන්දීය ආරක්ෂක අංශ විසින් කරන ලද අනතුරු ඇඟවීම් පසුපස හඹා නොයෑමට හේතුව දෙපාර්තමේන්තු අතර \"බුද්ධි තොරතුරු බෙදා ගැනීම\"   සම්බන්ධයෙන් ගැටලු පැවතීම යැයි හමුදාපතිවරයා පෙන්වා දෙයි.  තුවාල ලබා සිටියත් තමන් පවසන දෑ තස්ලීම් තේරුම් ගන්නා බව ඔහුගේ පවුලේ සාමාජිකයන් පවසයි. අකුරු කුරුටුගාමින් ඉඳහිට ප්‍රතිචාර දක්වයි. පාස්කු ප්‍රහාරය පිළිබඳ දැන ගත් අවස්ථාවේ ඔහු පණිවුඩයක් ලියා කඳුළු වැගිරූ බව බිරිඳ පවසයි. \"මම ඔයාට කිව්වා මේ වගේ දෙයක් වෙන්න පුළුවන් කියලා\" යනුවෙන් ඔහු පවසා තිබේ.  පාස්කු ඉරිදා ප්‍රහාරයෙන් පසු ශ්‍රී ලංකාව තුළ මුස්ලිම් විරෝධී කෝලාහල මාලාවක් දියත් විය. වෙළඳසල් ප්‍රහාරයට ලක් වූ අතර එක් පුද්ගලයෙකුවත් මරණයට පත් විය. විශේෂයෙන්  පොලිසිය වෙත සහාය දැක්වීමට හෝ බලධාරීන්ගේ අවධානයට ලක් කිරීමට උත්සහ ගෙන තිබියදී සිය ප්‍රජාව ත්‍රස්තවාදීන්ට රැකවරණ ලබා දෙන බව පැවසීම බොහෝ මුස්ලිම්වරුන්ගේ කෝපයට ලක්වේ.  \"තස්ලීම්ගේ බිරිඳ ඔහු කළ පරිත්‍යාගය පිළිබඳ ආඩම්බර වන්නීය. \"මම ඔබ වෙත අවශ්‍ය සියලු දේ ලබා දුන්නා. මරණින් පසු ස්වර්ගයට ළඟා වීමට අප කටයුතු කළ යුතුයි. අපේ ළඟ සිටින අයට අප උදව් කළ යුතුයි. අපේ ආගමේ උගන්වන්නේ එයයි, කියලා තස්ලීම් අපට කියාවි\"       "}, {"headline": "පාස්කු ඉරිදා ප්‍රහාරය: 'සැකකරුවන්' සෞදි අරාබියෙන් ශ්‍රී ලංකාවට රැගෙන එයි", "date": "2019 ජුනි 14", "news": "අප්‍රේල් 21 ප්‍රහාරය සම්බන්ධයෙන් සෞදි අරාබියේ දී අත්අඩංගුවට ගත් මොහොමඩ් මිල්හාන් නමැති පුද්ගලයා ඇතුළු සැකකරුවන් 05 දෙනෙකු අපරාධ පරීක්ෂණ දෙපාර්තමේන්තුව විසින් ශ්‍රී ලංකාවට රැගෙන විත් තිබේ.  බීබීසී සිංහල සේවය කළ විමසීමකදී පොලිස් මාධ්‍ය ප්‍රකාශක පොලිස් අධිකාරී රුවන් ගුණසේකර සඳහන් කළේ, සිකුරාදා (ජුනි 14) අලුයම ඔවුන් දිවයිනට රැගෙන ආ බවය.  අපරාධ පරීක්ෂණ දෙපාර්තමේන්තුවේ නිලධාරීන් කණ්ඩායමක් විසින් අදාල සැකකරුවන් අලුයම 04ට පමණ බණ්ඩාරනායක ජාත්‍යන්තර ගුවන් තොටුපළ වෙත රැගෙන ආ බව ද පොලිස් අධිකාරී රුවන් ගුණසේකර සඳහන් කළේය. ඔවුන් අත්අඩංගුවට ගත් ආකාරය ගැන තොරතුරු ලබා දීම පොලිසිය ප්‍රතික්ෂේප කළේය.  එමෙන්ම, පාස්කු ඉරු දින ප්‍රහාරය සැලසුම් කළ මරාගෙන මැරෙන බෝම්බ ප්‍රහාරකයා සමඟ සබඳතා පැවැත්වූ බව පැවසෙන පුද්ගලයෙකු ඉන්දීය ආරක්ෂක අංශ විසින් පසුගියදා අත්අඩංගුවට ගනු ලැබ තිබේ.  ඉන්දීය ත්‍රස්ත මර්දන බලධාරීන් කියා සිටියේ තිස් දෙහැවිරිදි මොහොමඩ් අසරුදීන්, පාස්කු ප්‍රහාරයේ මහමොලකරු ලෙස සැලකෙන සහරාන් හෂීම් සමග ෆේස්බුක් ඔස්සේ මිතුරුව සිට ඇති බවය.   ඉහත කී ප්‍රහාරය සම්බන්ධයෙන් ඉස්ලාමීය රාජ්‍ය (අයිඑස්) වගකීම භාර ගෙන තිබේ.  ඉහත කී සැකකරු අත්අඩංගුවට ගෙන ඇත්තේ දකුණු ඉන්දියාවේ කොයිම්බතෝර්   නගරයේ අයිඑස් තිත්පොලක් ලෙස සැක කෙරුණු ස්ථානයක කළ වැටලීමකින් පසුවය.   පාස්කු දින ප්‍රහාර මාලාවට හසුව දෙසිය පනහකට අධික පිරිසක් මරණයට පත් වූ අතර තුවාල ලද පිරිස පන්සීයකට අධිකය.  වැටලීම් සහ අත්අඩංගුවට ගැනීම් මෙහෙයවන ලද ඉන්දියාවේ ජාතික විමර්ශන ඒජන්සිය   කියා සිටියේ තවත් පුද්ගලයන් පස් දෙනෙකු රඳවාගෙන ඔවුන්ගෙන් ප්‍රශ්න කෙරෙන බවය.  අදාළ ඒකකය විසින් මොහොමඩ් අසරුදීන්ට සහ සෙසු සැකකරුවන්ට එරෙහිව මැයි 30 වෙනිදා  පැමිණිල්ලක් ගොනු කරනු ලැබ ඇති බව මාධ්‍ය නිවේදනයක දැක්වේ.  කොයිම්බතෝර් නගරයට යාබද උක්කඩම්   ප්‍රදේශය තුළ රාජ්‍ය බුද්ධි සේවා සහ පොලිසිය එක්ව තවදුරටත් වැටලීම් සිදු කරේ. මොහොමඩ් අසරුදීන් ඇතුළු සැකකරුවන් තිදෙනෙකු එම ප්‍රදේශයේ පදිංචිකරුවන් යැයි බලධාරීහු පවසති.  සැකකරුවන් හය දෙනාම අයිඑස් මතවාදය \"ව්‍යාප්ත\" කර ඇති බවට ෆෙඩරල් විමර්ශකයෝ චෝදනා කරති. කොයිම්බතෝර් අයත් තමිල් නඩු ප්‍රාන්තය ඇතුළු දකුණු ඉන්දියාව තුළ ප්‍රහාර එල්ල කිරීම සඳහා \"පහසුවෙන් ගොදුරු විය හැකි තරුණයන්\" සිය කණ්ඩායමට එක් කර ගැනීම සඳහා සැකකරුවන් උත්සහ කර ඇති බවට ද චෝදනා එල්ල වේ.  ඇමරිකාවේ සහය ලබන හමුදා විසින් සිරියාවේ සහ ඉරාකයේ ක්‍රියාත්මක වූ ඉස්ලාමීය රාජ්‍ය කණ්ඩායම මේ වසර ආරම්භයේ දී ඉන් පළවා හරිනු ලැබීමෙන් අනතුරුව ලොව පුරා ඇති අයිඑස් තිත්පොළ පිළිබඳ වැඩි වශයෙන් අවධානය යොමු විය.  පාස්කු ඉරිදා ප්‍රහාරය එල්ල වීමට පෙර ඇමරිකාව සහ ඉන්දීය බුද්ධි අංශ ඒ පිළිබඳ කළ පූර්ව අනතුරු ඇඟවීම් සම්බන්ධයෙන් ක්‍රියාත්මක වීමට අපොහොසත් වූ බවට ශ්‍රී ලංකා බලධාරීන්ට චෝදනා එල්ල වේ.  අයිඑස් තිත්පොළ ලෙස සැකකෙරෙන ස්ථාන සම්බන්ධයෙන් ඉන්දියාවේ ජාතික විමර්ශන ඒජන්සිය   පසුගිය අප්‍රේල් මාසයේ සිට සෝදිසි මෙහෙයුම් මාලාවක් දියත් කළේය.  මරාගෙන මැරෙන ප්‍රහාරයක් සැලසුම් කළ බව විශ්වාස කෙරෙන කේරල ප්‍රාන්තයේ පදිංචිකරුවෙකු ද ඉන්දියාවේ ජාතික විමර්ශන ඒජන්සිය විසින් පසුගිය අප්‍රේල් මාසයේදී අත්අඩංගුවට ගනු ලැබීය.  දිල්ලි නගරයට පහරදීමට සැලසුම් කළ බවට චෝදනා කරමින් \"අයිඑස් මග ගිය කණ්ඩායමක\" සාමාජිකයන් ගණනාවක් ද ඉහත කී ආරක්ෂක අංශය විසින් අත්අඩංගුවට ගනු ලැබ ඇති බව රොයිටර් පුවත් සේවය වාර්තා කළේය.   "}, {"headline": "ට්‍රම්ප්ගේ තහංචි නිසා ඉරානය \"මෙතෙක් නොවූ විරූ පීඩනයක\"", "date": "2019 මැයි 12", "news": "ජාත්‍යන්තර සම්බාධක හේතුවෙන් ඉරානය \"මෙතෙක් නොවූ විරූ මට්ටමින්\" පීඩනයකට ලක් වී ඇති බව ඉරාන ජනාධිපතිවරයා ප්‍රකාශ කරයි. ඉරාන ජනාධිපති හසාන් රුහානි කියා සිටියේ එක්සත් ජනපදය නැවත ක්‍රියාත්මක කළ සම්බාධක හේතු කොට ගෙන 1980-88 කාලයේ ඉරාකය හා යුද වැදී සිටි සමයේ පැවති තත්වයටත් වඩා ඉරානයේ ආර්ථිකය නරක තත්වයකට පත්ව ඇති බවය. ඔහු මේබව කියා සිටියේ එක්සත් ජනපදය සිය යුද නෞකා සහ ප්‍රහාරක ගුවන් යානා ගල්ෆ් කලාපයේ ස්ථානගත කිරීමත් සමඟ දෙරට අතර දේශපාලන උණුසුම ඉහළ යමින් තිබියදී ය. ඉරාන ජනාධිපති රුහානි මේ වන විට තම රට තුළ ද දේශපාලනික වශයෙන් පීඩනයකට ලක්ව සිටී. කෙසේ නමුත්, ජාත්‍යන්තර තහංචිවලට එරෙහිව මුහුණ දීම සඳහා එක්සත්ව කටයුතු කරන ලෙස ඔහු තම ජනතාවගෙන් ඉල්ලීමක් කළේය. \"යුද්ධය තියෙන කාලයේ අපේ බැංකුවලට ප්‍රශ්න තිබුණේ නැහැ. තෙල් වෙළඳාමට, ආනයන අපනයන කටයුතුවලට ප්‍රශ්නයක් තිබුණේ නැහැ. ආයුධ මිල දී ගැනීම සඳහා පමණයි තහංචි තිබුණේ.\" ටෙහෙරාන් නුවර දී දේශපාලන ක්‍රියාධරයන් අමතමින් ජනාධිපති රුහානි පැවසීය. ඉරානය සහ ලෝක බලවතුන් එකඟ වූ න්‍යෂ්ටික ගිවිසුම අතහැර දැමීමට එක්සත් ජනපද ජනාධිපති ඩොනල්ඩ් ට්‍රම්ප් පසුගිය වසරේ දී තනි තීරණයක් ගත්තේය. ඇමෙරිකා එක්සත් ජනපදය, එක්සත් රාජධානිය, ප්‍රංශය, චීනය, රුසියාව සහ ජර්මනිය සමඟ ඉරානය එම න්‍යෂ්ටික ගිවිසුමට එකඟ වූයේ 2015 වසරේ දී ය. එම ගිවිසුම ජනාධිපති බරක් ඔබාමා ගේ විදේශ ප්‍රතිපත්තියේ ජයග්‍රහණයක් හැටියට සැළකෙයි. ට්‍රම්ප් ජනාධිපතිවරයා ගිවිසුමෙන් ඉවත්වීම ආදර්ශයට ගනිමින් අනෙකුත් රටවල් ද ඉන් ඉවත් වුවහොත් තමන්ද න්‍යෂ්ටික වැඩසටහන යළි ක්‍රියාත්මක කරන බවට ඉරානය අඟවා තිබුණි. න්‍යෂ්ටික ගිවිසුම ඉරා දමන බවට තර්ජනය කරමින් 2017 දී මාධ්‍යවේදීන් ඉදිරියේ කතා කළ ඩොනල්ඩ් ට්‍රම්ප් තවදුරටත් ප්‍රකාශ කර තිබුණේ 'ඉරාන් විප්ලවීය බලකාය'   \"ඉරාන නායකයාගේ දූෂිත පෞද්ගලික ත්‍රස්ත හමුදාවක්\" බවය. ඇමෙරිකානු ජනාධිපතිවරයා එහිදී තවදුරටත් කියා සිටියේ ඉරානය ත්‍රස්තවාදයට අනුග්‍රහ දක්වන බවත් න්‍යෂ්ටික අවි නිමැවීමේ මාවතක සිටින ඉරාන පාලනය ප්‍රතික්ෂේප කරන බවත් ය. කෙසේ නමුත් සිය න්‍යෂ්ටික වැඩ පිළිවෙල අත්හිටුවීම සඳහා 2015 වසරේ ඇතිකර ගන්නා ලද ගිවිසුමට අනුකූලව ඉරානය කටයුතු කරන බව ජාත්‍යන්තර නිරීක්ෂකයෝ පැවසුහ. එහෙත් එම ගිවිසුම ළිහිල් වැඩිය යන්න ජනාධිපති ට්‍රම්ප්ගේ අදහසය. ඉරානයේ න්‍යෂ්ටික ක්‍රියාකාරකම් සීමා කිරීම සඳහා ලෝක බලවතුන්ට ඉරානය සමග එකඟතාවකට ළඟා වීමට හැකි වූයේ දීර්ඝ කාලයක් පැවති සාකච්ඡාවලින් අනතුරුවයි. එකඟතාවකට පැමිණීමේ බලාපොරොත්තුවෙන් ඇමරිකාව, එක්සත් රාජධානිය, ප්‍රංශය, රුසියාව, චීනය හා ජර්මනිය යන ලෝක බලවතුන් ලෙස හැඳින්වෙන රටවල් සහ ඉරානය අතර දශකයකට අධික කාලයක් කඩින් කඩ සාකච්ඡා පැවැත්විණි. "}, {"headline": "පාස්කු ප්‍රහාරය: වැරදිකරු වෙලා පෙන්ෂන් එකත් නැතුව ගෙදර යනව ද? වරද පිළිගෙන අස්වෙනව ද? ජනපති ඇසුවා -පොලිස්පති", "date": "2019 ජුනි 6", "news": "ශ්‍රී ලංකාවට මරාගෙන මැරෙන බෝම්බ ප්‍රහාරයක් එල්ල විය හැකි බවට තොරතුරු තමන් කල් තියා දැනගෙන සිටි බව පොලිස්පති පුජිත් ජයසුන්දර පිළිගනී. එම තොරතුරු තමන් මුලින් ම දැන ගත්තේ 2019 අප්‍රේල් 09 වන දා බව ඔහු පැවසීය. ඔහු පවසන ආකාරයට ඒ, ආරක්ෂක අමාත්‍යංශයේ පැවති බුද්ධි තොරතුරු සම්බන්ධීකරණ රැස්වීමකදීය. (ආරක්ෂක මණ්ඩල රැස්වීම නොවේ)  එදින මෙවැනි ප්‍රහාරයක් සම්බන්ධයෙන් යම් කතාබහක් ඇති වූ බව‍ත් ඊට වැඩි අවධානයක් රැස්වීමේදී යොමු නොවූ බවත් පොලිස්පතිවරයා කියා සිටියේය. පොලිස්පතිවරයා ඒ බව කියා සිටියේ පාස්කු ඉරිදා එල්ල වූ මරාගෙන මැරෙන ප්‍රහාරය සම්බන්ධයෙන් විමර්ශනය කෙරෙන පාර්ලිමේන්තු විශේෂ කාරක සභාව ඉදිරියේ බ්‍රහස්පතින්දා (ජුනි 06) ප්‍රකාශයක් ලබා දෙමින්ය.  ඉහත කී රැස්වීමෙන් අනතුරුව එදින සවස සිය කාර්යාලයට ගිය පසු තමන්ට මරාගෙන මැරෙන ප්‍රහාරයක් සම්බන්ධයෙන් වාර්තාවක් ලැබී තිබූ බවත් එය ජාතික බුද්ධි තොරතුරු මධ්‍යස්ථානයේ ප්‍රධානී සිසිර මෙන්ඩිස් එවා තිබූ බවත් ඔහු පැවසීය. පොලිස්පතිවරයා පවසන පරිදි එම වාර්තාවේ සඳහන් වී ඇත්තේ, කතෝලික දේවස්ථාන කිහිපයකට සහ ඉන්දීය මහ කොමසාරිස් කාර්යාලයට ප්‍රහාරයක් එල්ල විය හැකි බවය. එදින ම ඔහුට රාජ්‍ය බුද්ධි තොරතුරු ආයතනයෙන් ද වාර්තාවක් ලැබී තිබිණි. එම දෙවන වාර්තාවේ ප්‍රහාරය සම්බන්ධයෙන් සාමාන්‍ය තොරතුරු පැවති බවත් තහවුරු කිරීමක් කර නොතිබූ බවත් පූජිත් ජයසුන්දර සඳහන් කළේය. කෙසේ වෙතත්, තොරතුරුවල වැදගත්කම සලකා එම වාර්තා බලධාරීන් 4 දෙනෙකු වෙත යැවූ බව ඔහු පැවසීය. මීට අමතරව පොලිස් ත්‍රස්ත විමර්ශන කොට්ටාශයේ හිටපු ප්‍රධානී නියෝජ්‍ය පොලිස්පති නාලක සිල්වා ජනාධිපති මෛත්‍රීපාල සිරිසේන වෙත කැඳවාගෙන ගොස් සහරාන් හෂීම් පිළිබඳව දැනුවත් කළ බව ද පූජිත් ජයසුන්දර එහිදී හෙළි කළේය. පොලිස්පති පූජිත් ජයසුන්දර අනවාරණය කළේ, 2019 අප්‍රේල් 23 වන දා සවස 6.30ට පමණ ජනාධිපති මෛත්‍රීපාල සිරිසේන තමන්ට දුරකතන ඇමතුමක් දී ඔහුව හමුවන ලෙස දැනුම් දුන් බවය. එදින රාත්‍රී 8ට පමණ ජනාධිපතිවරයා හමුවූ ඔහුට පැවසූ දෙය පූජිත් ජයසුන්දර අනාවරණය කළේය. \"මේ වෙනකොට පරීක්ෂණ කණ්ඩායමක් පත් කරලා තියෙනවා. මොන පරීක්ෂණය කළත් අනිවාර්යයෙන් ම වැරදිකරු විදිහට ඔබව පත් වෙනවාමයි. ඒක නිසා එහෙම වෙලා ඉවරවෙලා හිටං පෙන්ෂන් එකත් නැතුව ගෙදර යනව ද? එහෙම නැත්නම් වරද පිළි අරගෙන අස්වීම දෙනව ද? ඒක තමයි කිව්වේ,\" ඔහු පැවසීය. ඕනෑ ම පරීක්ෂණයකින් තමන්ව බේරා ගන්නා බව ජනාධිපතිවරයා පැවසූ බව ද ඔහු පැවසීය. තමන් එම අවස්ථාවේ මදක් නිහඬව සිට තමන් අවුරුදු 35ක කාලය තුළ කිසිදු වංචාවකට සම්බන්ධ වී නොමැති බවත්, තමන් එසේ කළහොත් සිය පවුලට සිදුවන දේ පිළිබඳවත් කරුණු පෙන්වා දුන් බව ඔහු පැවසීය. තමන්ට වරද භාර ගන්නා ලෙස සිව් වරක් පමණ බලපෑම් කළ බව ද ඔහු සඳහන් කළේය. පසුව අප්‍රේල් 25 වන දා තමන්ට දුරකතනයෙන් කතා කර තරමක කෝපයෙන් \"තවමත් ලියුමට අත්සන් කළේ නැද්දැයි\" විමසූ බවත්, අප්‍රේල් 29 වන දා තමන්ව අනිවාර්ය නිවාඩු යැවූ බවත් පූජිත් ජයසුන්දර පැවසීය. ඔහු එහිදී පෙන්වා දුන්නේ, වගකීම භාර ගත්තා නම් තානාපති ධූරයක් ලබා ගැනීමට අවස්ථාව තිබුණු අතර පෙර සිටි පොලිස්පතිවරයෙකු එසේ කර තිබුණ ද තමන්ට එය කිරීමට නොසිතුණු බව ඔහු සඳහන් කළේය. ඔහු අවසානයේ පෙන්වා දුන්නේ, අදාළ මරාගෙන මැරෙන ප්‍රහාරය \"ක්‍රමවේදයක් නැතිකම නිසා වෙච්ච වරදක්,\" බවය. 2018 වසරේ ඔක්තෝබර් මස 23 වන දා පැවති ආරක්ෂක කවුන්සිලය රැස්වීමෙන් අනතුරුව පැවති රැස්වීම් සඳහා තමන් සහභාගි විය යුතු නැතැයි ජනාධිපතිවරයා දැන්වූයේ යැයි ආරක්ෂක අමාත්‍යංශයේ එවක ලේකම් කපිල වෛද්‍යරත්න තමන්ට දැනුම් දුන් බව පොලිස්පති පූජිත් ජයසුන්දර පවසයි.  තමන් ආරක්ෂක කවුන්සිලයේ රැස්වීම්වලින් ඉවත්කර තැබූ බවට පොලිස්පතිවරයා එල්ල කරන චෝදනාව ගැන ජනාධිපති මෛත්‍රීපාල සිරිසේන මෙතෙක් කිසිදු පැහැදිලි කිරීමක් කර නොමැත.  ඒ සම්බන්ධයෙන් පොලිස්පති පූජිත් ජයසුන්දර කාරක සභා සාමාජිකයින් හමුවේ දැක්වූ අදහස් මෙසේය. \"ඔක්තෝබර් මාසයේ සිට මට ආරක්ෂක මණ්ඩලයට සහභාගි වෙන්න අවශ්‍ය නැහැ කියන උපදේශය මට ලැබුණා.\" \"කාගෙන් ද ලැබුණේ? ලිඛිතව ද? වාචිකව ද?\" \"වාචිකව ලැබුණා. එවකට ආරක්ෂක අමාත්‍යංශයේ ලේකම්තුමා වශයෙන් හිටියේ කපිල වෛද්‍යරත්න මහත්මයා.\" \"මට දැනුම් දීමක් කරලා තිබුණේ නැහැ එදා. ඒ නිසා මම විමසීමක් කළා, එතුමාගෙන්. සර් අද ආරක්ෂක කවුන්සිලය  තියෙනවා නේද කියලා. ඔව් තියෙනවා කිව්වා. මං කිව්වා දැන් හතර හමාරත් පහුවේගන යනවා, මට නම් තවම දැනුම් දුන්නේ නැහැ කියලා. එතකොට මට දැන ගන්න ලැබුණා එතුමාගේ වචනවලින් ම කිව්වොත්,   (සමාවෙන්න පූජිත්. මට ඔබ අපහසුතාවට පත් කිරීමට අවශ්‍ය වුණේ නැහැ. ඔබ අහපු නිසයි කියන්නේ. HE කිව්වා  ඔබට කියන්න එපා කියලා)\" \"HE කිව්වේ කවුද?\" \"ජනාධිපති මෛත්‍රීපාල සිරිසේන මැතිතුමා.\" එහිදී තමන් වෙනුවට තමාගේ නියෝජිතයෙකු හෝ ආරක්ෂක මණ්ඩලයට එවන්න දැයි තමන් ආරක්ෂක ලේකම්වරයාගෙන් විමසූ බවත් එහිදී ලේකම්වරයා \"අවශ්‍ය වුණොත් දැනුම් දෙන්නම්\" යනුවෙන් පිළිතුරු දුන් බවත් පොලිස්පති පූජිත් ජයසුන්දර අනාවරණය කළේය. ඉන්පසු තමන් යළි ආරක්ෂක කවුන්සිලයට කැඳවනු ලැබුවේ, පාස්කු ඉරු දින ප්‍රහාරයෙන් පසුව 2019 අප්‍රේල් 23 වන දා බව ඔහු සඳහන් කළේය. එහිදී අමාත්‍ය සරත් ෆොන්සේකා පැවසුවේ, තමන් හමුදාපති ධූරයේ කටයුතු කළ සමයේ ආරක්ෂක කවුන්සිලය නිශ්චිත දිනයක නිශ්චිත වේලාවකට පැවති අතර ඒ සඳහා කිසිවෙකුට ආරාධනා නොකළ බවය. එහිදී පොලිස්පති පූජිත් ජයසුන්දර පැවසුවේ, තමන් පොලිස්පතිවරයා ලෙස ඊට සහභාගි වන සමයේ ආරක්ෂක කවුන්සිලය නිශ්චිත දිනයකදී නිශ්චිත වේලාවකට නොපැවති බවය. එහෙයින්, රැස්වීම පිළිබඳව ආරක්ෂක ලේකම් සාමාජිකයින් දැනුවත් කළ බව ඔහු හෙළි කළේය. මේ අතර, තේරීම් කාරක සභාවේ සාමාජිකයින් පොලිස්පති පූජිත් ජයසුන්දරගෙන් විමසුවේ, ආරක්ෂක කවුන්සිලයේ සාමාජිකයෙකු වූ තමන්ට ඊට නොපැමිණෙන ලෙස දැනුම් දුන් පසු ඒ සම්බන්ධයෙන් ක්‍රියාත්මක නොවූයේ ඇයිදැයි යන්නය.  ඊට පිළිතුරු දෙමින් පූජිත් ජයසුන්දර පැවසුවේ, නිල වශයෙන් තමන් ආරක්ෂක ලේකම්වරයා යටතේ සේවය කරන හෙයින් ඔහු කළ දැනුම් දීම භාර ගැනීම හැර කළ හැකි වෙනත් යමක් නොවූ බවය. 2019.04.18 - කාත්තන්කුඩි බයිසිකලයක් පුපුරුවා හැරීම පිළිබඳව 2019.04.19 - සහරාන් හෂීම්ගේ ඥාතියෙකු පිළිබඳ තොරතුරු  2019.04.20 - සහරාන් හෂීම්ගේ දරු පවුල පිළිබඳ තොරතුරු මෙම වාර්තාවල ප්‍රහාරයක් පිළිබඳව කිසිදු නිශ්චිත තොරතුරක් පිළිබඳව සඳහන්ව නොතිබූ බව ඔහු පැවසීය. මේ අතර, 2019 අප්‍රේල් 20 වන දා එනම් පාස්කු ඉරු දිනට පෙර දින රාත්‍රී 7ත් 8ත් අතර කාලයේදී රාජ්‍ය බුද්ධි තොරතුරු සේවයේ ප්‍රධානියාගෙන් තමන්ට දුරකතන ඇමතුමක් ලැබුණු බව ඔහු අනාවරණය කළේය. එම දුරකතන ඇමතුමෙන් ඔහුට දැනුම් දී ඇත්තේ, \"Tomorrow will be dangerous. Something can be happened,\" (හෙට දවස භයානක වෙන්න පුළුවන්. මොනව හරි දෙයක් වෙන්න පුළුවන්.) අනතුරු ඇඟවීම බව පොලිස්පතිවරයා පැවසීය. ඒ අනුව, ඔහු අදාළ අංශ භාර නියෝජ්‍ය පොලිස්පතිවරුන්ට වහා ම ඒ පිළිබඳව දැනුම් දී අනතුරු අඟවා තිබිණි.  යළිත් පසු දින එනම් ප්‍රහාරය එල්ල වූ දින උදෑසන යළිත් රාජ්‍ය බුද්ධි තොරතුරු සේවයේ ප්‍රධානියා තමන්ට දුරකතනයෙන් අමතා \"මොනව හරි දෙයක් වෙන්න පුළුවන්,\" යනුවෙන් දැනුම් දී තිබිණි. එහෙත්, එය ප්‍රහාර එල්ල වන ස්ථාන ආදී නිශ්චිත තොරතුරු නොමැතිව කළ දැනුම් දීමක් හෙයින් ප්‍රහාර වැළැක්වීමට ක්‍රියාමාර්ග ගැනීමට නොහැකි වූ බව ඔහු දැනුම් දුන්නේය. ජනාධිපතිවරයා තමන් සමඟ අමනාපයක් ඇතිකර ගැනීමට හේතුව කුමක්දැයි තේරීම් කමිටුව විසින් පොලිස්පතිවරයාගෙන් ඇසූ තවත් පැනයකි. ඊට පිළිතුරු දුන් පොලිස්පතිවරයා කියා සිටියේ ඒ පිළිබඳව තමන් හරියටම නොදන්නා බවත් එක්තරා පොලිස් නිලධාරියෙකු වෙනත් සේවා ස්ථානයකට මාරු කර යවන ලෙස ජනාධිපතිවරයා ආරක්ෂක ලේකම්වරයා හරහා බලපෑම් කළ අවස්ථාවක දී තමන් ඊට නොසතුට පළ කිරීම අමනාපයට හේතුවක් විය හැකි යැයි තමන් අනුමාන කරන බවත් ය. කලකට ඉහත දී තරුණයන් 11 දෙනෙකු අතුරුදහන් වීමේ සිද්ධියක් සම්බන්ධයෙන් ආරක්ෂක මාණ්ඩලික ප්‍රධානියාගේ ද නම සම්බන්ධ වී තිබුණු බවත් ස්ථාන මාරුවක් ලබා දෙන ලෙස බලපෑම් කෙරුණේ එම පරීක්ෂණයට අදාළ නිලධාරියෙකුට බවත් පොලිස්පතිවරයා මෙහිදී හෙළිදරව් කළේය. "}, {"headline": "පාස්කු ප්‍රහාරය: සහරාන් වැඩ කළේ වත්මන් ජනාධිපති තුමාට -හිස්බුල්ලා", "date": "2019 ජුනි 13", "news": "මරාගෙන මැරෙන ප්‍රහාරය එල්ල කළ සහරාන් පසුගිය ජනාධිපතිවරණයේ දී \"වැඩ කළේ\" වත්මන් ජනපති මෛත්‍රිපාල සිරිසේනට බව නැගෙනහිර පළාතේ හිටපු ආණ්ඩුකාර එම් එල් ඒ එම් හිස්බුල්ලා ප්‍රකාශ කරයි.  ඔහු මේ බව කියා සිටියේ පාස්කු ඉරිදා සිදු වූ ප්‍රහාර පිළිබඳව සොයා බැලීම සඳහා පත් කර ඇති පාර්ලිමේන්තු විශේෂ කාරක සභාව ඉදිරියේ බ්‍රහස්පතින්දා (ජුනි 13) සාක්ෂි ලබා දෙමිනි. \"එයා පසුගිය ජනාධිපතිවරණයේදී සම්පුර්ණයෙන් ම වැඩ කළේ අපිට විරුද්ධව. මම වැඩ කළේ මහින්ද රාජපක්‍ෂට. එයා සම්පුර්ණයෙන් ම වැඩ කළේ වර්තමාන ජනාධිපති තුමාට. එයා පල්ලි ඔක්කොම පාවිච්චි කරල වැඩ කළා.\" හිස්බුල්ලා හිටපු ආණ්ඩුකාරවරයා පැවසීය. තමන් එවකට මඩකලපුවේ එක්සත් ජනතා නිදහස් සන්ධානයේ සියලුම අපේක්ෂකයන් ට නායකත්වය දුන් අපේක්ෂකයා ලෙස කටයුතු කළ බව ද ඔහු සනාථ කළේය. තමන් සහරාන් පිළිබඳව කිසිදු ආරක්ෂක ලේකම්වරයෙකු සමඟ සාකච්ඡා කර නොමැති බවත් ඔහු ත්‍රස්තවාදී කටයුතුවලට සම්බන්ධ යැයි තමන් දැන නොසිටි බවත් නැගෙනහිර පළාතේ හිටපු ආණ්ඩුකාරවරයා අවධාරණය කරයි. සහරාන්ගේ ප්‍රචණ්ඩත්වය පිළිබඳව අනෙකුත් පිටස්තර උදවිය දැන සිටියදී කාත්තන්කුඩිය නියෝජනය කරන ප්‍රධාන දේශපාලනඥයා වශයෙන් තමන් නොදැන සිටීමට හේතුව කුමක් දැයි පාර්ලිමේන්තු විශේෂ කාරක සභාවේ සාමාජිකයෙකු වන වෛද්‍ය නලින්ද ජයතිස්ස මන්ත්‍රීවරයා මෙහිදී ප්‍රශ්න කළේය. ඊට පිළිතුරු දෙමින් හිටපු ආණ්ඩුකාරවර හිස්බුල්ලා කියා සිටියේ සහරාන් ත්‍රස්තවාදියෙකු බව දැන සිටියා නම් තමන් පැමිණිලි කරන බවය. සහරාන් පිළිබඳව ඉහළ බලධාරීන්ට කලින් දැනුම් දුන් බව හිටපු ආණ්ඩුකාර අසාද් සාලි, රිස්වි මුෆ්ති මව්ලවිතුමා සහ ඇතැම් මුස්ලිම් ප්‍රජා නායකයන් මීට ඉහතදී පවසා තිබිණි.  2015 මැතිවරණ ප්‍රචාරක ව්‍යාපාරය සඳහා සංගීතය යොදා ගත් බැවින් සහරාන් තමන්ට එරෙහිව කටයුතු කළ බව හිටපු ආණ්ඩුකාර හිස්බුල්ලා පැවසීය.  \"එනවුන්ස් කරන කොට සින්දු දැම්මා. සින්දු දැම්ම නිසා ගිවිසුම අවලංගුයි කියල ඊට පස්සේ එයා මට විරුද්ධව වැඩ කළා. මාව පරාද කළා. මගෙන් ඡන්ද දෙදාහක් විතර අඩු කළා. මම 121කින් පැරදුණේ. ඊට පස්සේ ජනාධිපතිතුමා මාව ජාතික ලැයිස්තුවෙන් පත් කළේ.\" ඔහු ප්‍රකාශ කළේය. ජාතික ලැයිස්තුවෙන් පත්වීම ලැබීමෙන් අනතුරුව ද \"සහරාන් විශාල උද්ඝෝෂණයක්\" දියත් කරමින් තමන්ට එරෙහිව ක්‍රියා කළ බව හෙතෙම කියා සිටියේය. සහරාන්ට වරෙන්තු නිකුත් කර තිබූ හෙයින් 2017 මාර්තු මාසයේ දී ඔහු \"ගමෙන්\" පිටවූ බව හිස්බුල්ලා හිටපු ආණ්ඩුකාරවරයා සඳහන් කළේය. "}, {"headline": "පාස්කු ඉරිදා ප්‍රහාර: ජනාධිපතිගෙන් සාක්ෂි ගන්න බැරිද?", "date": null, "news": "පාස්කු ඉරිදා ප්‍රහාරය ගැන පාර්ලිමේන්තුවට වාර්තාවක් සැපයීමේ අරමුණින් පිහිට වූ කාරක සභාවේ ප්‍රශ්න කිරීම් මාධ්‍ය ඔස්සේ ප්‍රචාරය කිරීම ගැන ජනාධිපති මෛත්‍රීපාල සිරිසේන අවස්ථා කිහිපයක දී සිය විරෝධය ප්‍රකාශ කර සිටියේය.  ඒ අතර, ජනාධිපති ලේකම්වරයා විසින් තමා වෙත නීතිපතිවරයා එවන ලද ලිපියක් කතානායකවරයාට යොමු කරනු ලැබ තිබේ. අප්‍රේල් 21 වන දා සිදු වූ ප්‍රහාරය සම්බන්ධයෙන් පැවැත්වෙන පරීක්ෂණවලට පාර්ලිමේන්තු කාරක සභාව හමුවේ හෙළිවන ඇතැම් කරුණුවලින් බාධා එල්ල වන බව එහි සඳහන් වී තිබිණි. එම ලිපිය ලද විගස කතානායකවරයා කමිටු සාමාජිකයන් කැඳවා විශේෂ සාකච්ඡාවක් පවත්වා තිබෙන අතර, ජාතික ආරක්ෂාවට අගතියක් වන කරුණු ගැන විශේෂ අවධානයක් යොමු කරන ලෙස උපදෙස් දී තිබේ. නමුත්, ජූනි මස 7 වන දා මාධ්‍ය ඇමතූ ජනාධිපතිවරයා පැවසුවේ එකී ලිපිය තම නියෝගයක් බවත්, එය කතානායකවරයා පාර්ලිමේන්තුවේදී ප්‍රකාශයට පත් කළ යුතුව තිබූ බවය.  මෙයට පිළිතුරු ලබා දෙමින් පසුගිය දා කතානායකවරයා නිකුත් කළ මාධ්‍ය නිවේදනයේ දැක්වුණේ, \"ජනාධිපතිවරයා විසින් යොමු කරන සංදේශ පාර්ලිමේන්තුවට ඉදිරිපත් කරනුයේ සභාවට එහි ඇති කරුණුවල අදාළත්වය අනුවය. කාරක සභාවක කටයුත්තක් සම්බන්ධව ජනාධිපති ලේකම්වරයා එවන ලද ලිපියක් පාර්ලිමේන්තුව වෙත ඉදිරිපත් කිරීමේ අවශ්‍යතාවක් පැන නොනගී,\" යනුවෙනි.  එමෙන් ම, ස්ථාවර නියෝගයන්ට අනුව පොදු එකඟතාවකින් ආරම්භ කළ පාර්ලිමේන්තුව අනුමත කරන ලද ක්‍රියාදාමයන් නැවැත්වීමේ අභිමතය ඇත්තේ ද පාර්ලිමේන්තුවට පමණක් බව ද කතානායකවරයාගේ නිවේදනයේ වැඩිදුරටත් සඳහන් වේ.  කෙසේ නමුත්, කාරක සභාවේ ක්‍රියාවලිය මාධ්‍යයට නිරාවරණය නොකර සිටීමට අදාළ කාරක සභාවට තීරණය කළ හැකිය. ඒ පිළිබඳව පක්ෂ නායකයන් රැස් කර සාකච්ඡා කර පාර්ලිමේන්තුවේ අවධානයට යොමු කිරීමට කතානායකවරයා ඉදිරියේදී ක්‍රියාකරනු ඇති බව මාධ්‍ය නිවේදනයේ වැඩිදුරටත් දැක්විණි.    කිසිවිටකත් පාර්ලිමේන්තුව ජනාධිපතිවරයාගේ බලතල අභියෝගයට ලක් නොකරන නමුත් පාර්ලිමේන්තුව විසින් අනුමත කරන ලද කාරක සභාවක ක්‍රියාදාමය විවේචනයට ලක් වීම තුළින් ජනතාව තුළ ඇති විය හැකි වැරදි මතය නිවැරදි කිරීමේ අරමුණින් මාධ්‍ය නිවේදනය නිකුත් කළ බව කතානායකවරයා වැඩිදුරටත් සඳහන් කර තිබේ.  \"පාර්ලිමේන්තු කාරක සභාවට බුද්ධි අංශ නිලධාරීන් ගෙන්වා රාජ්‍ය බුද්ධි තොරතුරු මාධ්‍ය ඉදිරියේ අනාවරණය කරවීම කිසිසේත් අනුමත කරන්නේ නැහැ. මේ වන තෙක් තේරීම් කාරක සභාවට කැඳවා තිබෙන්නේ සේවයේ නැති නිලධාරින්. නමුත් දැනට සේවයේ නිරතව සිටින ආරක්ෂක අංශවල කිසි ම නිලධාරියෙක් තේරීම් කාරක සභාවට ඉදිරිපත් කරන්නේ නැහැ. ඒ සියලු දෙනා පිළිබඳ වගකීම මම භාර ගන්නවා,\" යැයි ජූනි 7 වන දා පොලිස් දෙපාර්තමේන්තුවේ පැවති රැස්වීමක් අමතමින් ජනාධිපතිවරයා පැවසීය. මෙයට පිළිතුරු ලබා දෙමින් කතානායකවරයා පවසා ඇත්තේ, වර්තමාන නීතිය අනුව යම් නිලධාරියෙකු පාර්ලිමේන්තුවේ කැඳවීමකට අවනත වීමට බැඳී සිටින බවය. එය කඩ කිරීමේ ප්‍රතිවිපාක ගැන ද කතානායකවරයා සිහිගැන්වීමක් සිදු කර තිබේ.  පාර්ලිමේන්තු (බලතල හා වරප්‍රසාද) පනතේ 10 වන වගන්තියේ පැවසෙන පරිදි, විධිමත් ලෙස බලය දෙනු ලැබූ පාර්ලිමේන්තු සභාවක් ඉදිරියට පැමිණෙන ලෙස සාක්ෂිකරුවන්ට නියම කිරීමට මෙන් ම, ඔවුන් සන්තකයේ ඇති ලියවිලි, වාර්තා ඉදිරිපත් කරන ලෙස ද දැන්වීමට පාර්ලිමේන්තුවට බලතල ඇත.  අදාළ පනතේ 13 වන වගන්තිය අනුව, පාර්ලිමේන්තු කාරක සභාවේ අසන ප්‍රශ්නයකට පිළිතුරු දීම හෝ ලියවිලි ඉදිරිපත් කිරීමට යම් සාක්ෂිකරුවෙකු විරුද්ධත්වය ප්‍රකාශ කර සිටී නම්, ඒ පිළිබඳ තීරණය ගත යුත්තේ අවස්ථාවෝචිත පරිදි සභාපතිවරයා හෝ කතානායකවරයා හෝ කාරක සභාවේ සභාපතිවරයා හෝ මුලසුන දරන මන්ත්‍රීවරයාය.  පනතෙහි උපලේඛනය (ආ) කොටසෙන් කියවෙන පරිදි, ඉහත සඳහන් වගන්තිවල විධිවිධාන අනුව සාක්ෂිකරුවෙකු කාරක සභාවට සාක්ෂි ලබා දීම ප්‍රතික්ෂේප කර සිටීම පාර්ලිමේන්තුව විසින් අනුමත කරනු ලබන අවස්ථාවකදී හැර, පාර්ලිමේන්තුව විසින් විධිමත් ලෙස බලය දෙනු ලැබූ කාරක සභාවකට සිතා මතා නොපැමිණීම, ලියවිලි ඉදිරිපත් කර නොසිටීම දඬුවම් ලැබිය හැකි වරදකි.  මෙවන් අවස්ථාවක පාර්ලිමේන්තුව හෝ ශ්‍රේෂ්ඨාධිකරණය විසින් අදාළ පුද්ගලයාට දඬුවම් නියම කරනු ලබන බව පනතේ උපලේඛනයේ වැඩිදුරටත් සඳහන් වේ. ශ්‍රී ලංකා පාර්ලිමේන්තුව ආරම්භයේ සිට කාරක සභා සැලකිය යුතු ප්‍රමාණයක සේවය ලබාගෙන තිබේ. \"එහි අරමුණ වී ඇත්තේ පාර්ලිමේන්තුවට ඇති රාජකාරි ප්‍රමාණය අවම කිරීමය,\" යනුවෙන් පාර්ලිමේන්තු නිල වෙබ් අඩවියේ සඳහන් වේ. කාරක සභා පත් කිරීමේ බලය ආණ්ඩුක්‍රම ව්‍යවස්ථාවේ 74 වන වගන්තියෙන් පිළිගනු ලැබ ඇති අතර එමගින් ආණ්ඩුක්‍රම ව්‍යවස්ථාවේ විධිවිධානවලට යටත්ව පාර්ලිමේන්තුවේ රැස්වීම් කටයුතු විධිමත් කිරීම සඳහාත් පාර්ලිමේන්තු රැස්වීම්වලදී විනය ආරක්ෂා කර ගැනීම සඳහාත් ආණ්ඩුක්‍රම ව්‍යවස්ථාව මගින් විධිවිධාන සැලසිය යුතු හෝ බලාත්මක කිරීම අවශ්‍ය වන ඕනෑ ම කාරණයක් සඳහාත් ස්ථාවර නියෝග සෑදීමේ බලය පාර්ලිමේන්තුවට එමගින් ලැබී තිබේ. පාස්කු ඉරිදා ප්‍රහාරය සම්බන්ධයෙන් පැවැත්වෙන පාර්ලිමේන්තු කාරක සභාවේ ක්‍රියාවලිය ප්‍රසිද්ධ කිරීම මගින් ජාතික ආරක්ෂාව අනතුරට ලක් වන බව දන්වමින් කතානායක කරු ජයසූරියගේ අවධානය යොමු කර ලිපියක් ඉදිරිපත් කිරීමට පාර්ලිමේන්තු මන්ත්‍රී විජයදාස රාජපක්ෂ ක්‍රියා කර තිබේ.  කරුණු 12කින් සමන්විත එම ලිපිය ජනපති, අගමැති හා විපක්ෂ නායකවරයා ඇතුළු 11 දෙනෙකුට සහ ජනමාධ්‍යවලට පිටපත් කර තිබේ. 2019 අප්‍රේල් 21 වන දින සිදුවූ ත්‍රස්ත ප්‍රහාරය පිළිබඳව මේ වන විට ශ්‍රේෂ්ඨාධිකරණයේ නඩු පහක් විභාග වෙමින් පවතින බැවින් 'Sub-Judice' රීතිය අනුව පාර්ලිමේන්තුව විසින් හෝ එහි කාරක සභාවක් විසින් සාකච්ඡා කිරීමට ලක්කරනු ලැබිය නොහැකි බව ඔහුගේ ලිපියේ දස වන ඡේදයේ දැක්වේ.   1955 අංක 32 දරන රාජ්‍ය රහස් පනත (Official Secrets Act) 1955 ප්‍රකාරව, සියලු කරුණු අභිබවා වර්තමාන පාර්ලිමේන්තු තේරීම් කාරක සභාවක් පත් කරමින් රාජ්‍ය බුද්ධි අංශ රහස්‍ය තොරතුරු හෙළිදරව් කිරීමේ ප්‍රතිඵලයක් ලෙස අනාරක්ෂිත සහ බරපතළ තත්ත්වයක් ඇති වී, එහි අනිටු විපාකවල පූර්ණ වගකීම කතානායකවරයා දැරිය යුතු බවත්, දෙවනුව ආණ්ඩුව භාර ගත යුතු බවත් එම ලිපියේ වැඩිදුරටත් සඳහන් වේ.  මේ පිළිබඳව මේ වන විට ජනාධිපතිවරයා විසින් පත් කරන ලද කමිටුවක් මගින් ද කරුණු විමර්ශනය කරමින් ඇති බව ද මන්ත්‍රීවරයා පෙන්වා දී තිබේ. ශ්‍රී ලංකා ජනරජයේ සේනාධිනායකයා මෙන් ම ආරක්ෂක අමාත්‍යවරයා ලෙස රාජ්‍ය බුද්ධි තොරතුරු පාර්ලිමේන්තුව තුළ හෝ වෙනත් කුමන ස්ථානයකදී හෝ හෙළිදරව් කිරීමට ඉඩ දීමෙන් ජනාධිපතිවරයා ශ්‍රී ලංකා ජනරජයේ ආණ්ඩුක්‍රම ව්‍යවස්ථාවේ 33(1) (අ) සහ 38(2) (අ)(i) ව්‍යවස්ථාවන්හි ප්‍රතිපාදනයන් චේතනාත්මකව උල්ලංඝණය කර ඇති බව ද මන්ත්‍රීවරයා මෙම ලිපියේ අවසාන ඡේදයේ සඳහන් කර තිබේ. \"ජනාධිපතිවරයෙකු පාර්ලිමේන්තු කාරක සභාවක් ඉදිරියට පමුණුවා ප්‍රශ්න කරන්න බැහැ. එය බල තුලනය සම්පූර්ණයෙන් අවුල් කරන ක්‍රියාවක්. ඒ වගේ ම ජනාධිපතිවරයාට පාර්ලිමේන්තු කාරක සභාවලට දැඩි බලපෑම් එල්ල කරන්න බැහැ.\" යැයි නීතිවේදීනි ජී එම් රණසිංහ බීබීසී සිංහල සේවයට පැවසුවාය.   \"ව්‍යවස්ථාදායකය, විධායකය සහ අධිකරණය වෙන වෙන ම ක්‍රියා කළ යුතුයි. මේ තුන විවිධාකාරයෙන් සම්බන්ධ වුවත්, ඒ සියල්ලට යම් සීමා තිබෙනවා. රටක් පවතින්න නම් බල බෙදීමේ න්‍යාය ක්‍රියාත්මක විය යුතුයි.\" ඇය තවදුරටත් කියා සිටියාය. 1978 ව්‍යවස්ථාවට අනුව ශ්‍රී ලංකාවේ විධායක ජනාධිපතිවරයෙකුට නොහැකි වන්නේ \"ගැහැණියක පිරිමියෙකු කිරීමට හෝ පිරිමියෙකු ගැහැණියක කිරීමට පමණයි\" යනුවෙන් හිටපු ජනාධිපති ජේ ආර් ජයවර්ධන වරක් ප්‍රකාශ කළේය. කෙසේ වෙතත්, 19 වන ආණ්ඩුක්‍රම ව්‍යවස්ථා සංශෝධනයෙන් යම් දුරකට විධායක බලතලවල වෙනසක් සිදුවූ බව නීති විශාරදයෝ පවසති. බලතල බෙදීම යනු දේශපාලන විද්‍යාවේ පැරණිතම සිද්ධාන්තයක් වන අතර, මේ පිළිබඳ ප්‍රථමයෙන් අදහස් දක්වා ඇත්තේ ග්‍රීක ජාතික දාර්ශනිකයෙකු වන ඇරිස්ටෝටල්ය. 16 වන සියවසෙන් පසු හැරින්ටන්, ජෝන් ලොක් වැනි දේශපාලන සහ නීති චින්තකයින් බලතල බෙදීමේ අවශ්‍යතාව ගැන කරුණු ඉදිරිපත් කළ අතර, වර්තමානයේ අනුගමනය කරන බලතල බෙදීමේ න්‍යාය විධිමත් ආකාරයෙන් ඉදිරිපත් කරනු ලැබ ඇත්තේ ප්‍රංශ ජාතික දේශපාලන විද්‍යාඥයකු වූ 'චාල්ස් මොන්ටෙස්ක්‍යු' විසිනි.  ඔහු විසින් ප්‍රකාශයට පත් කරන ලද The Sprit of Laws (නීතියේ සාරය) යන කෘතිය තුළින් බලතල බෙදීමේ න්‍යාය මනාව විස්තර කර ඇත.  බල බෙදීමේ න්‍යායෙන් හැඳින්වෙන්නේ රාජ්‍ය බලය - ව්‍යවස්ථාදායක, විධායක සහ අධිකරණ වශයෙන් බෙදී යාමය.  ව්‍යවස්ථාදායක බලය වශයෙන් නීති සම්පාදනය කිරීමත්, විධායකය නීති ක්‍රියාත්මක කිරීමත්, අධිකරණය නීති විවරණය කිරීමේ බලය සහ දඬුවම් නියම කිරීමේ බලය හිමි වීම යන්න මෙයින් අදහස් කෙරේ.  ඒ අනුව ආණ්ඩුවේ කාර්යක්ෂමතාව වර්ධනය කර ගැනීම සඳහාත්, අත්ත‍නෝමතික පාලනයකින් ආණ්ඩුව ගලවා ගැනීම සඳහාත්, ජනතාවගේ නිදහස හා අයිතිවාසිකම් ආරක්ෂා කර ගැනීම සඳහාත්, ආණ්ඩුවේ කාර්යයන් ව්‍යවස්ථාදායක, විධායක හා අධිකරණ වශයෙන් බෙදා ක්‍රියාවට නැංවිය යුතු බව චාල්ස් මොන්ටෙස්ක්‍යුගේ බල බෙදීමේ න්‍යායෙන් පෙන්වා දෙයි.  දේශපාලන බලය එක් පුද්ගලයෙකුට හෝ කණ්ඩායමකට ඒකරාශී වීම තුළින් ජනතා නිදහසට එල්ල විය හැකි තර්ජන වැළැක්වීමට යෙදිය හැකි කාර්යක්ෂම ක්‍රමය බලතල බෙදී පැවතීම බව මොන්ටෙස්ක්‍යුගේ නීතියේ සාරය නම් ග්‍රන්ථයේ සඳහන් වී තිබේ.   ශ්‍රී ලංකා ව්‍යවස්ථාවෙන් ද පාර්ලිමේන්තුව, විධායක සහ අධිකරණයට හිමි බලතල වෙන් වශයෙන් දක්වා තිබේ. ඒ අතර, එම බලතල අතර පවතින සම්බන්ධය ගැන ද පැහැදිලි කර තිබේ.  "}, {"headline": null, "date": null, "news": "ශ්‍රී ලාංකික තරුණ ඉන්ජිනේරුවරුන් දෙදෙනෙකු නිර්මාණය කළ රාවණා 1 චන්ද්‍රිකාව සඳුදා (ජූනි 17) පස්වරුවේ ජාත්‍යන්තර අභ්‍යවකාශ මධ්‍යස්ථානයේ සිට සාර්ථකව කක්ෂගත කෙරිණි. පැරැන්නන් ගංජා දුම් පානය කරන්නට ඇත්තේ චාරිත්‍රයක් හෝ එසේත් නැත්නම් ආගමික වතාවක් වශයෙන් විය හැකි බවත් පර්යේෂණයට සහභාගී වූ විද්‍යාඥයෝ අදහස් කරති. ලොව ප්‍රමුඛ පෙළ විද්‍යාඥයින්ගෙන් සැදුම් ලත් එක්සත් රාජධානියේ රාජකීය සමාජයේ (The Royal Society) සාමාජිකත්වය ශ්‍රී ලාංකික මහාචාර්යවරයෙකුට හිමි වී තිබේ. චන්ද්‍රිකාව රැගත් රොකට්ටුව පෘථිවියෙන් නික්මෙන තෙක් තමන් චකිතකින් පසු වූ බව චන්ද්‍රිකාව නිමැවූ තරුණ නිර්මාණකරුවන් දෙදෙනා පැවසූහ. ශ්‍රී ලංකාවේ සහ ආසන්න කලාපයේ ඡායාරූප ගැනීම මෙම චන්ද්‍රිකාව කක්ෂගත කිරීමේ එක් බලාපොරොත්තුවකි. මානව පවුලේ ඉතිහාසය අලුතෙන් ලිවීමට සිදුව තිබේ. ඒ, වඳ වී ගිය මානව වර්ගයක සාක්ෂි පිලිපීනයෙන් හමුවීම හේතුවෙනි. කළු කුහරය ඡායාරූපයට හසු කරගෙන ඇත්තේ, ලෝකයේ ස්ථාන කිහිපයක රැඳවූ දුරේක්ෂ 8ක කැමරා ජාලයක් ආධාරයෙනි. කළු කුහරයට වායූන් ඇතුළු වන්නේ අඳුරු පැහැති වෘත්තයේ දාරය තුළිනි. එය අධික ගුරුත්වාකර්ෂණ බලයකින් යුක්ත වන අතර, ඉන් ආලෝකයට පවා ගැළවීමක් නොලැබේ. මෙම උපත් පාලන පෙති භාවිත කිරීමේ දී එහි අතුරු ප්‍රතිඵල ලෙස ලිංගික ශක්තිය අඩු නොවන සහ අප්‍රාණික බව ඇති නොවන ආකාරයෙන් එය නිර්මාණය කිරීම මෙහි විද්‍යාත්මක අභියෝගය විය. \"ඔයාල ආස විෂයයක් තෝරගෙන ඒක ගැන මහන්සි වෙලා වැඩ කරන්න. ඉස්කෝලෙන් උගන්වන දේවලට අමතරව වැඩිපුර දේවල් හොයාගෙන ඉගෙන ගන්න. ඔයාලා හැමෝට ම Good Luck!.\" වඳව ගොස් ඇතැයි විශ්වාස කළ ලොව විශාලතම මී මැස්සා දශක ගණනාවකට පසු යළි සොයා ගැනීමට හැකි වෙයි. කොලෙස්ටරෝල් පාලනය කරන ස්ටැටින්ස් ඖෂධ මගින් ප්‍රතිශක්තිකරණ සෛල සහ පිළිකා සෛල ශරීරය තුළ ගමන් කිරීමේ හැකියාව අඩු විය හැකි බව පර්යේෂණයේ ප්‍රධාන ම සොයා ගැනීමකි. ශ්‍රී ලාංකිකයින් දෙදෙනෙකු විසින් නිර්මාණය කරනු ලැබ \"ශ්‍රී ලංකාව වෙනුවෙන් පළමු වරට\" කක්ෂගත කිරීමට නියමිත චන්ද්‍රිකාව ජපාන අභ්‍යවකාශ ගවේෂණ ඒජන්සිය වෙත භාර දෙයි. එම මත්ස්‍ය විශේෂය සාමාන්‍ය මාළුන්ට වඩා වෙනස් වන්නේ, පිහිනීමට වඩා මුහුදු පතුලේ ඇවිද යාමට ද ඔවුන් කැමැත්තක් දක්වන හෙයිනි. විද්‍යාඥයන් පවසා ඇත්තේ, ජෙලිමය ස්වභාවයක් ගන්නා කුඩා පෙත්ත පානය කිරීමෙන් පසු එය ආමාශය තුළදී 'පිංපොං' බෝලයක ප්‍රමාණයට විශාල වන බවය. බරින් කිලෝග්‍රෑම් 1.26 ක් වූ කලාම්සැට් වී2 (Kalamsat-V2) ලෙස නම් කර ඇති එම චන්ද්‍රිකාව එරට අභ්‍යවකාශ අධ්‍යයන ආයතනයක සිසුන් පිරිසක් විසින් නිර්මාණය කරනු ලැබ තිබේ. \"ශ්‍රී ලංකාව වෙනුවෙන් පළමු වරට\" චන්ද්‍රිකාවක් නිර්මාණය කර එය කක්ෂගත කිරීමට ශ්‍රී ලාංකික දියණියක සහ පුතණුවෙක් සූදානමින් සිටිති. කොටස් දෙකකින් නැවීමෙන් බැබ්ලට් පරිගණයක් බවට පරිවර්තනය කර ගත හැකි ස්මාර්ට් ජංගම දුරකතනයක් Xiaomi සමාගම හඳුන්වා දෙයි. ඉතාමත් ඈතින් පිහිටි මන්දාකිණියකින් විහිදුණු අද්භූත සංඥාවක් කැනඩාවේ දුරේක්ෂයක සටහන් වී ඇතැයි තාරකා විද්‍යාඥයින් පිරිසක් අනාවරණය කරති. \"මේ එයාර් බෑග් එක ඇතුළෙ කුඩා විද්‍යුත් උපකරණයක් තියෙනවා. පාපැදිය අනතුරකට ලක්වූ අවස්ථාවක හරි එහෙම නැත්නම් පාලනයෙන් ගිලිහුණ අවස්ථාවක ඒ උපකරණය මගින් එයාර් බෑගය ඉබේට ම පිමිබෙනවා.\" "}, {"headline": null, "date": null, "news": "\"ප්‍රියයන්ගෙන් වෙන් වීම සමීපතමයින්ට විශාල දුකක් ඇති කරනවා. ඒ මානසික කම්පනය නිසා ජීවත්ව සිටින්නන් නොයෙක් ගැටලුවලට ලක් වෙනවා.\" කැරලි ගැසුණු දිගු කොණ්ඩය සහ තරු සලකුණක් ඇති තොප්පියක් නිතර පැලඳීම නිසා ඔහු කියුබානු විප්ලවයේ 'වීරයෙකු' ලෙස සලකන චේ ගුවේරා අනුගාමිකයෙකු යැයි බොහෝ දෙනෙක් සිතූහ. සාම්ප්‍රදායික උඩරට ඇඳුමින් සැරසුණු විදේශිකයන් දෙදෙනෙකු මහනුවර ශ්‍රී දළදා මාලිගය ආසන්නයේ කළ රූගත කිරීමකට අදාළ වීඩියෝ දර්ශන ගැන සමාජ ජාල ඔස්සේ සංවාදයක්. නවකවදය සම්බන්ධයෙන් ශ්‍රී ලංකාව තුළ යළි සංවාදයක් මතුව ඇත්තේ හෝමාගම-දියගම තාක්ෂණික ආයතනයේ ඉගෙනුම ලැබූ ශිෂ්‍යයෙකු ගෙල වැළලාගෙන මිය යාමත් සමගය. තොටගමුවේ ශ්‍රී රාහුල හිමිපාණන්ගේ නමින් නම් කර තිබූ පාසලක් බස්නාහිර පළාතේ මහ ඇමති ඉසුර දේවප්‍රියගේ නමින් නම් කිරීම ගැන සමාජ ජාල ඔස්සේ කෝපය පළ වේ. බුද්ධි මට්ටම මැනෙන IQ පරීක්ෂණයේ දී ලකුණු 162 ක් ලබා සිටින ඔහු සවන් අපූර්ව කස්තුරිආරච්චි ය. මාකුඹුරේ බහුවිධ ප්‍රවාහන මධ්‍යස්ථානය ජනතා අයිතියට පත් කර සුළු මොහතකින් එහි පවතින \"කණගාටුදායක තත්ත්වය\" දැක්වෙන ඡායාරූප පෙළක් ගැන කෝපය පළ වෙමින් පවතී. මස්තිෂ්ක ආඝාතයට ගොදුරු වීම නිසා උපතින් ම ආබාධිත වූ චමෝදි, දහසක් බාධක මැද හොඳින් අකුරු කළාය. ඒ කවදා හෝ 'හොඳ රැකියාවක්' කර සිය දෙපා සුව කර ගැනීමේ අදිටනිනි. ගියෙටා තුන්බර්ග් #FridaysForFuture හෑෂ් ටැගය යටතේ අරඹන ලද ව්‍යාපාරය මගින් දේශගුණ විපර්යාසයන් ට එරෙහිව උද්ඝෝෂණ සංවිධානය කර තිබේ. \"ඔයාල ආස විෂයයක් තෝරගෙන ඒක ගැන මහන්සි වෙලා වැඩ කරන්න. ඉස්කෝලෙන් උගන්වන දේවලට අමතරව වැඩිපුර දේවල් හොයාගෙන ඉගෙන ගන්න. ඔයාලා හැමෝට ම Good Luck!.\" බ්‍රිතාන්‍ය ජාතික රෝගියා එච්අයිවී අසාදිතයෙක් බව 2003 දී හඳුනා ගැනුණු අතර ඔහු පිළිකා රෝගයකින් ද පෙළෙන බව 2012 දී සොයා ගැනින. කෝල්මන් සහ \"The Wife\" හි රඟපෑ ග්ලෙන් ක්ලෝස් අතර හොඳම නිළිය සඳහා පැවතියේ තියුණු තරඟයකි. \"පවුලේ අය මේ ගැන දරුවන් එක්ක කතා කළ යුතුයි. පොලිසිය, පාසල සහ සමාජ සේවකයන් අතින් මේ දැනුවත් වීමයි සිදු විය යුත්තේ,\" කොලෙස්ටරෝල් පාලනය කරන ස්ටැටින්ස් ඖෂධ මගින් ප්‍රතිශක්තිකරණ සෛල සහ පිළිකා සෛල ශරීරය තුළ ගමන් කිරීමේ හැකියාව අඩු විය හැකි බව පර්යේෂණයේ ප්‍රධාන ම සොයා ගැනීමකි. පාතාල නායකයන් අන්වර්ථ නම් ගැන උනන්දුවක් දක්වන්නේ ජනතාව තුළ ඔවුන් ගැන ත්‍රාසයක් ඇති කිරීමේ අරමුණින් බව බන්ධනගාර නියාමකවරයෙකු බීබීසී සිංහල සේවයට කියා සිටියේය. කොළඹ විශ්වවිද්‍යාලයේ නීති පීඨයේ කථිකාචාර්ය ධනුෂිකා අබේරත්න පෙම්වතුන් අත්අඩංගුවට ගැනීම සම්බන්ධයෙන් පවතින නීතිමය පසුබිම පිළිබඳ සංවාදය ආරම්භ කළේ තමන් මුහුණ දුන් අත්දැකීමක් විස්තර කරමිනි. උද්‍යාන, වෙරළ තීර සහ ලැගුම්හල් තුළදී පෙම්වතුන් අත්අඩංගුවට ගැනීමට පොලිසියට නීතිමය අවසරයක් තිබේ ද? එවැනි අවස්ථාවක කළ යුත්තේ කුමක් ද? \"මත්ද්‍රව්‍ය කියන්නේ නිකම් ම නිකම් පඹයෙක්. ඒ රැවටිල්ලෙන් මට මිදෙන්න පුළුවන් වුණා. ඒ කියන්නේ උවමනාව තියෙනවා නම් ඕන ම කෙනෙකුට ඒකෙන් මිදෙන්න පුළුවන්.\" ඔස්ට්‍රේලියාවේ සෑම කාන්තාවන් තුන් දෙනෙකුගෙන් එක් අයෙකු ශාරීරික ප්‍රචණ්ඩත්වයට ලක්වන අතර සෑම කාන්තාවන් පස් දෙනෙකුගෙන් එක් අයෙකු ලිංගික ප්‍රචණ්ඩත්වයට මුහුණ දෙන බව හෙළි වී තිබේ. ඔහු උපත ලැබුවේ, නෝර්වේ රාජ්‍යයේ ඔස්ලෝ නගරයේය. එහෙත්, නිරූපණ ශිල්පියෙකු ලෙස ජාත්‍යන්තර අවධානයක් දිනා සිටින ඔහු ලෝකය ඉදිරියේ ආඩම්බරයෙන් පවසන්නේ, තමන් ශ්‍රී ලාංකිකයෙකු බවය. "}, {"headline": null, "date": null, "news": "ද්වියිතික පාසල් මට්ටමේ දී අධ්‍යාපනය නතර කර කලෙකට පසු නැවත අධ්‍යාපන කටයුතු ආරම්භ කිරීම ඉතියෝපියානු කාන්තාවන් අතර බහුලව දැකිය හැකිය. \"ඔබ පාසල් කාලය ගත කළ ආකාරය ඔබේ ජීවිතයේ ඉදිරි ගමනට බරපතළ ලෙස හැම විට ම බලපාන්නේ නැහැ. ඔබ කවුරුන් වේ ද යන්න තීරණය කරන්න පුළුවන් ඔබට ම පමණයි.\" වයස අවුරුදු දොළහට අඩු දැරියක් දූෂණය කිරීම මරණ දණ්ඩනය නියම විය හැකි වරදක් ලෙස නීතිගත කිරීමට හේතු වූ ඉන්දියාවේ තීරණාත්මක නඩු අතරින් එකක් බවට මෙය පත් විය. ෆෝබ්ස් සඟරාව වාර්ෂිකව හෙළිදරව් කරන ධන කුවේරයන්ගේ ලැයිස්තු අනුව මේ වසරේ ධනවත් ම ගායිකාවන් සිව් දෙනා අනුපිළිවෙලින් මෙසේය. ඉන්දියාවේ දිල්ලි පාලන ප්‍රදේශය තුළ කාන්තාවන්ට නොමිලේ පොදු ප්‍රවාහන සේවාවන්හි ගමන් කිරීමට අවස්ථාව සැලසීමට ප්‍රධාන අමාත්‍ය අර්වින්ද් කෙජ්රිවාල් තීරණය කර තිබේ. උරහිස් දක්වා වැටී තිබෙන මනාව සැකසූ දිලිසෙන කොණ්ඩා සහ අන්තර්ජාලය ඔස්සේ එකම ආකාරයට පෙනෙන සමේ පැහැය නිසා තරගකාරියන් සියලුදෙනා එක ලෙස පෙනේ. රැකියාවක හෝ ව්‍යාපාරයක නියුතු කාන්තාවක් හැටියට ඔබ හැමදාම එකම තැන රැඳී සිටිය යුතුද? ඉදිරියටම යාමට නම් මේ කරුණු පහ දැනගන්න. \"මෙය පැළඳගෙන ඕනෑම ක්‍රීඩාවක යෙදෙන්න පුළුවන්, පිහිනන්න පුළුවන්, කැමති ඇඳුමක් අඳින්නත් පුළුවන්, එකක් අවුරුදු ගණනක් භාවිත කරන්න පුළුවන්. වියදම් අඩු, ඉතා පිරිසිදු ක්‍රමයක්.\" \"මම හිතන්නේ නෑ ඒ සුළුතරය කරපු ක්‍රියාවෙන් අපි බහුතර සිංහල ජනතාව එයින් මැනිය යුතුයි කියලා. බහුතර සිංහල ජනතාව ඒ ක්‍රියාවන් ප්‍රතික්ෂේප කළා.\" \"අපිව, අපේ ගේ බේර ගත්තා විතරක් නෙමෙයි අද අපිට කන්න දෙන්නෙත් මේ අය තමයි . මේ දැන් තේ එක බිව්වෙත් මෙහෙන්. අපි මේ අයට ණය ගැතියි\" මාසයක් ගත වන විට සොෆියා සිය දෙමාපියන්ගේ නිවසට පැමිණියාය. ඇය පළා ආවේ සිය සැමියා වෙතින් පමණක් නොව පාකිස්තාන තරුණියන් චීනයේ ලිංගික ජාවාරම් සඳහා ගෙන යන ජාවාරම්කරුවන්ගේ ජාලයකිනි. ජාත්‍යන්තර ක්‍රිකට් කවුන්සිලයේ ජාත්‍යන්තර තරග තීරක මඩුල්ලට පළමු වරට කාන්තාවක පත් කර තිබේ. එළෙස පත්වීම් ලැබුවේ ඉන්දීය තරග තීරකවරියකි. \"මට පුදුම දුකක් දැනුණා. ඉලස්ට්‍රේෂන් පහක් විතර කළාට පස්සේ ඒක මානසිකවත් ශාරීරිකවත් මට බලපෑවා. මට උණ ගන්නත් ආවා.\" ඇයගේ ඝාතනයත් සමග ඇෆ්ගනිස්තානයේ සිදු වෙමින් පවතින කාන්තා හිංසනය ගැන සමාජ මාධ්‍ය ජාලවල කතිකාවක් ගොඩ නැගී තිබේ. ඕස්ට්‍රේලියානු අග්‍රාමාත්‍ය ස්කොට් මොරිසන්ට බිත්තරයකින් පහර දී තිබේ. මෙම ප්‍රහාරයට ඔහු ලක් වූයේ, එරට මහ මැතිවරණය වෙනුවෙන් ප්‍රචාරක ව්‍යාපෘති ක්‍රියාත්මක වෙමින් පවතින පරිසරයක් තුළය. ඉස්ලාමීය රාජ්‍යය සංවිධානයට එක්වීම සඳහා 2015 දී ලන්ඩන් නුවර සිට සිරියාවට පලා ගිය ශමීමා බෙගම්, බංග්ලාදේශයට පැමිණියහොත් \"මරණ දණ්ඩනයට යටත් කළ හැකි\" බව එරට විදේශ ඇමතිවරයා පවසයි. \"එක ගෙදරක අම්මයි තාත්තයි දෙන්න ම මිය ගිහිල්ලා. දැන් අක්කයි මල්ලියි ගෙදර තනි වෙලා\" මේවනවිට හැටහය වැනි වියේ පසුවෙන වචිරාලොන්ගෝන් රජතුමා මින්පෙර තුන් වතාවක් විවාහ වී දික්කසාද වූ තැනැත්තකු වන අතර ඔහුට දැනට දරුවන් හත්දෙනෙක් වෙති. අඟහරුවාදා මධ්‍යම රාත්‍රියෙන් අකිහිතෝ අධිරාජ්‍යයාගේ පාලන සමය අවසන් වීමත් සමග නරුහිතෝ අධිරාජ්‍යයා ලෙස මූලිකව පිළිගැනුණු අතර ඒ අනුව, අභිනව රෙයිවා යුගය ආරම්භ විය. වසර 200කට වඩා වැඩි කාලයක් තුළ සිය කැමැත්තෙන් ධූරයෙන් ඉවත් වන පළමු ජපාන අධිරාජ්‍යයා වන්නේ, අකිහිතෝය. "}, {"headline": "ශ්‍රී ලංකා ප්‍රහාර සහ දකුණු ආසියාවේ ඉස්ලාම් අන්තවාදයට පණ පොවන බලවේග", "date": "2019 මැයි 28", "news": "පසුගිය පාස්කු ඉරිදා ශ්‍රී ලංකාවට එල්ල වූ මරාගෙන මැරෙන ප්‍රහාරයත් සමග ඉන්දීය උප මහද්වීපය තුළ අන්තවාදය වර්ධනය වෙමින් පවතින බවට මතවාද යළිත් මතුව තිබේ. වාර්තා වී ආකාරයට,  මධ්‍යම පාන්තික පවුල්වලට අයත් ඉහළ අධ්‍යාපනයක් සහිත යයි පැවසෙන තරුණයන් දේවස්ථාන සහ සුඛෝපභෝගී හෝටල් තුළට ගොස් මරාගෙන මැරෙන බෝම්බ පුපුරුවාගෙන පුද්ගලයින් 250කට අධික පිරිසක් ඝාතනය කිරීමට යොමු කෙරුණ හේතු මොනවාද ? මෙම ප්‍රහාරවල වගකීම අයිඑස් සංවිධානය භාර ගත්තේය. ජිහාඩ් සංවිධානය ද පසුගිය දිනවල ඉන්දියාවේ සහ පාකිස්තානයේ නව ශාඛා ප්‍රකාශයට පත් කළේය. එය දකුණු ආසියාව තුළ ඔවුන්ගේ තර්ජනය වැඩි කිරීමේ පැහැදිලි උත්සහයකි. මෙම කලාපය සලාෆි ආගමික මතවාදවලට සහයෝගය දෙන කණ්ඩායම් රැසකට නිවහන වී තිබේ. 'සලාෆි' යනු සුන්නි ඉස්ලාම් ආගමික පාර්ශවයේ මූලධර්මවාදී යාන්ත්‍රණය ලෙස සැලකේ.  අප්‍රේල් 21 ප්‍රහාරවලින් පසුව තරුණයන් අතර අන්තවාදය පැතිරවීමේ අවදානම මත ඉස්ලාම් දේශකයින් 200 දෙනෙකු ශ්‍රී ලංකාවෙන් පිටුවහල් කර ඇත. තරුණ ප්‍රජාව අතර සිය මතවාද ප්‍රචලිත කරමින් සිටින 'සලාෆි' ආගමික පාර්ශවයට, ඉන්දීය උප මහාද්වීපයට අයත්  ඉන්දියාව, පාකිස්තානය, බංග්ලාදේශය, ශ්‍රී ලංකාව සහ මාලදිවයින් යන රටවල් ඔවුන්ගේ මතවාද වැපිරීමේ තවාන්  බිම් බවට පත්වී තිබේ. මෙම ප්‍රවණතාව පැහැදිලිව විදහා පාන ශ්‍රී ලංකාවේ නගර අතර කාත්තන්කුඩියට වඩා වෙනත් තැනක් නැත. පාස්කු ප්‍රහාරය පසුපස සිටින බවට වාර්තා වන ජාතික තව්හීද් ජමාත් සංවිධානයේ(NTJ ) නිජබිම එයයි. එම කුඩා නගරය දීර්ඝ කාලයක් තිස්සේ මධ්‍යස්ථ මතධාරී සුන්නි මුස්ලිම්වරුන් සහ අන්තවාදී සලාෆිවරුන් අතර පවතින අන්තර් ආගමික ගැටුම් අත්දකිමින් සිටියි. එසේ ම, පාස්කු ඉරිදා ප්‍රහාරයේ මහ මොළකරු ලෙස සැලකෙන සහරාන් හෂීම් මෙහෙයවූ ප්‍රබල අන්තවාදී උත්සහයන් ද පෝෂණය වූයේ එහිය.සහරාන් හෂීම් ව්‍යාප්ත කරමින් තිබුණ අන්තවාදී ක්‍රියාමාර්ගයන් සම්බන්ධයෙන් පාස්කු ඉරිදා ප්‍රහාරයට පෙර අනතුරු ඇඟවීම් සිදු කරනු ලැබ තිබුණි.  2016 වසරේදී බංග්ලාදේශයේ අවන්හලක සිදුවූ ප්‍රහාරය වැනි කලින් කලට උප මහාද්වීපයේ එල්ල කෙරුණ ජිහාඩ් ප්‍රහාර හරහා 'සලාෆි' දේශකයින් පිළිබඳව සහ ඔවුන් තරුණ මුස්ලිම් ප්‍රජාවට කරන බලපෑම සම්බන්ධයෙන් අවධානය යොමු වී තිබුණි සකීර් නායික් එවැනි අන්තවාදියෙකි. ඔහු සිත් ඇද ගන්නා දේශකයකු මෙන්ම  ඉහළ අලෙවියක් සහිත ඉස්ලාම් ආගමික ග්‍රන්ථ රචනා කළ කතුවරයෙකි.  මධ්‍යම පන්තික සහ නාගරික මුස්ලිම්වරුන් විශාල පිරිසක් සකීර් නායික් වටා එක් රැස්ව සිටියහ. පැහැදිලි ඉංග්‍රීසි බසින් දේශනවල යෙදෙන සලාෆිවරයෙකු වන නායික්, ආගමික කරුණු සම්බන්ධයෙන් ඉදිරිපත් කල විශ්ලේෂණ අනුව දකුණු ආසියාවේ තරුණ මුස්ලිම් ප්‍රජාව අතර ජනප්‍රිය තැනැත්තෙකි. ඔහු පිළිබඳව ඉන්දීය සහ බංග්ලාදේශ බලධාරීන්ගේ දැඩි අවධානයක් යොමු වූයේ, 2016 වසරේදී බංග්ලාදේශයේ අවන්හලක එල්ල කෙරුණ ප්‍රහාරය සම්බන්ධයෙන් වරදකරුවෙකු විසින් කරන ලද  ප්‍රකාශයක් හේතුවෙනි. ඔහු පවසා තිබුණේ තමන් සකීර් නායික්ගේ දේශනවලින් උත්තේජනය ලැබූ බවය. එම බංග්ලාදේශ් ප්‍රහාරයේ වගකීම IS සංවිධානය විසින් භාරගනු ලැබුණි. මේවනවිට  සකීර් නායික්ගේ අදහස්වල ළිහිල් වීමක් දක්නට ලැබෙන අතර ඔහුගේ අන්තවාදී දර්ශනයේත් වෙනසක් සිදුව ඇත. එහෙත්, ඒ මගින් ඔහුගේ අනුගාමිකයින් ඔහුගේ අදහස් බිම් මට්ටමින් සහ අන්තර්ජාලය හරහා පැතිරවීම නතර වූයේ නැත. තවමත් යූටියුබ් වැනි සමාජ මාධ්‍ය හරහා දිනකට විශාල පිරිසක් ඔහුගේ වීඩියෝ නරඹති. 'ගූගල් ට්‍රෙන්ඩ්ස්' අනුව යූටියුබ්හි ප්‍රමුඛ ඉස්ලාම් දේශකයින් අතර වැඩි ම පිරිසක් සොයන ඉස්ලාමීය දේශකයන් වන්නේ, නායික් සහ තරීක් ජමීල් නමැති තවත් ඉස්ලාම් උගතෙකි. තාරික් ජමීල් යනු දකුණු ආසියාවේ තරුණ මුස්ලිම් ප්‍රජාව අතර විශාල බලපෑමක් සහිත 'තබ්ලිගි ජමාත්' නමැති ප්‍රබල සංවිධානයේ දැවැන්තයෙකි. 'තබ්ලිගි ජමාත්' ව්‍යාපාරය අවධාරණය කරන්නේ, ඔවුන් නිදහස සහ ප්‍රජාතන්ත්‍රවාදය වෙනුවෙන් පෙනී සිටින බවය. ඔවුන් ඉන් ඔබ්බට ගොස් සන්නද්ධ කණ්ඩායම් හෝ ජිහාඩ්වාදී ක්‍රියාකාරකම්වලට සම්බන්ධ බවට මෙතෙක් සාක්ෂි හමුවී නැත. එහෙත්,මුස්ලිම්  තරුණයන් අන්තගාමී තත්වයකට පත් කරමින්, අන්තිමේදී ඔවුන් සන්නද්ධ ක්‍රියාවන්ට යොමු කරනු ලැබීම සම්බන්ධයෙන් එම සංවිධානය වගකිය යුතු බව පැවසෙන  මාධ්‍ය වාර්තා අවස්ථා ගණනාවක දී පළ වී ඇත. නිව් යෝර්ක් ටයිම්ස් පුවත්පත වාර්තා කළ ආකාරයට, අයිඑස් සංවිධානය සඳහා අග්නිදිග ආසියාවේ ආධුනිකයන් බඳවා ගැනීම් භාර ප්‍රධානියා හැටියට පෙනී සිටි පිලිපීන ජාතිකයකුගේ පවුලේ  සාමාජිකයන් මෑතකදී පැවසුවේ, තබ්ලිගි ජමාත් සංවිධානයට සම්බන්ධ පල්ලියකට යාමෙන් පසු ඔහු අන්තවාදී අදහස් දරන්නට වූ බවය. 2005 වසරේ ජුලි මාසයේ හත්වෙනිදා, ලන්ඩන් නුවර සිදු කළ බෝම්බ ප්‍රහාරය සම්බන්ධයෙන් ද එම සංවිධානයේ නම කියැවුණේ, ඊට සම්බන්ධ වරදකරුවන් තබ්ලිගි ජමාත් සංවිධානයේ රැස්වීම්වලට සහභාගි වූ බවට අනාවරණය වීම හේතුවෙනි. ශ්‍රී ලංකාවේ බෝම්බ ප්‍රහාරයෙන් පසුව එහි බලපෑම භූගෝලීය සහ සංස්කෘතිකමය වශයෙන් ශ්‍රී ලංකාවට සමීප දකුණු ඉන්දියාවටත් දැනුණි.දකුණු ඉන්දියාවත් පැතිරයමින් පවතින සලාෆි මතවාදී  ආරෝපණයේ බලපෑමට ගොදුරු වෙමින් ඇති කලාපයකි.  මරාගෙන මැරෙන ප්‍රහාරයක් එල්ල කරනු ලැබීමේ  සැලැස්මක්  පැවති බවට  පාපෝච්චාරණය කළ කේරළ ප්‍රාන්තයේ තරුණයෙක් පසුගිය අප්‍රියෙල්  මස අගදී ඉන්දීය බලධාරීන් විසින් අත්අඩංගුවට ගන්නා ලදී. එම තරුණයාගෙන් කළ ප්‍රශ්න කිරීමේදී  'නායික්ගේ සහ හෂීම්ගේ දේශන අනුගමනය කළේයැයි' ඔහු ප්‍රකාශ කළ බව ඉන්දියාවේ ත්‍රස්ත මර්දන ඒකකය වන ජාතික විමර්ශන ඒජන්සිය (NIA) විසින් නිකුත් කරන ලද ප්‍රකාශනයක් මගින් පැවසුණි. එම වාර්තාව 'හින්දුස්තාන් ටයිම්ස්' දිනපතා පුවත්පතේ ප්‍රධාන පුවතක් විය. අදේශපාලනික ස්ථාවරය මෙවැනි දේශන පවත්වන කණ්ඩායම් අතරින් වැඩි කොටසක් පවසන්නේ ඔවුන් අදේශපාලනික වන අතර ඉස්ලාමයෙහි පිවිතුරු ධර්මය පමණක් ඉගැන්වීමත් ප්‍රවර්ධනය කිරීමත් කරන බවය. තමන් ප්‍රචණ්ඩත්වය වෙනුවෙන් පෙනී නොසිටින බව ද ඔවුහු පවසති. එහෙත්, විවේචකයින් පවසන්නේ, එම සංවිධාන තරුණයන් අන්තවාදී කිරීමේ කාර්යභාරයක් සිදු කරන අතර අන්තිමේදී එම තරුණයන් ප්‍රචණ්ඩ මාවත තෝරා ගන්නා බවය. . ඇතැම් දේශකයෝ අල්-ඛයිදා සහ අයි එස් වැනි ජිහාඩ්වාදය අනුගමනය කරන කණ්ඩායම්වල දර්ශනය ව්‍යාප්ත කරති. ඔවුන් ගරු කරන්නේ, මධ්‍ය කාලීන යුගයේ විසූ මතභේදාත්මක ඉස්ලාම් දේශකයෙකු වූ ඉබන් ටේමියාහ්ටය. (Ibn Taymiyyah) අල්-ඛයිදා සහ අයි එස් වැනි ජිහාඩ්වාදය අනුගමනය කරන කණ්ඩායම්, ජිහාඩ් නීතිවලට පක්ෂව සහ සාමාන්‍ය මුස්ලිම් වැසියන්ට එරෙහිව කරන ක්‍රියාවන් සාධාරණීකරණය කිරීම සඳහා ඉබන් ටේමියාහ්ගේ දේශන උපුටා දක්වති. සලාෆි කණ්ඩායම් අල්-ඛයිදා සහ අයි එස් වැනි ජිහාඩ් කණ්ඩායම්වලට නව සාමාජිකයින් බඳවා ගන්නා අතරමැදි සංවිධානගත නාළිකා(conduit)ලෙසත්  සැලකිය හැකිය. පාස්කු ඉරිදා සිදුවූ ශ්‍රී ලංකා ප්‍රහාරය පිළිබඳව විමර්ශනය කරන ඉන්දීය කණ්ඩායම විසින් කරන ලද පරීක්ෂණයකින් එකක් වන්නේ, දකුණු ඉන්දියාවේ සලාෆි අනුගාමිකයින් ජිහාඩ්වාදීන් ලෙස බඳවා ගැනීම සම්බන්ධයෙන් හෂීම් ක්‍රියාකර ඇති ආකාරයයි. එහෙත්, පිවිතුරු (ඉස්ලාමීය)අදහන්නන් ප්‍රචණ්ඩ අන්තවාදීන් බවට පරිවර්තනය වීම වටහා ගැනීම ආණ්ඩුවලට දුෂ්කර කාර්යයක් වී තිබේ. මෙහිදී විශ්ලේෂකයන් විසින්  ඉදිරිපත්හැ කරනු ලැබිය හැකි පැහැදිලි කිරීමක් වන්නේ 'ගතානුගතික ඉස්ලාමීය කණ්ඩායම්වලට සම්බන්ධ වන පුද්ගලයන් බොහෝ විට ඔවුන්ගේ අදේශපාලනික ස්ථාවරය අතින් අසන්තෘප්ත වන අතර අවසානයේදී ජිහාඩ්වාදී සංවිධානවලට එකතු වෙන' බවය. 2016 වසරේදී දකුණු ඉන්දීය ප්‍රාන්තයක් වන කේරළයේ මුස්ලිම් වැසියන් කණ්ඩායමක් ශ්‍රී ලංකාවේ මීගමුව වෙත පැමිණ තිබිණි. (මීගමුව පාස්කු ප්‍රහාරයට ලක්වූ ප්‍රදේශයකි) ඒ, ඉස්ලාම් ධර්මය මුහම්මද් නබි තුමන්ගේ කාලයේ පැවති ආකාරයට නැවත ගෙන යන බව පවසමින් ස්ථාපනය කර තිබූ 'සලාෆි' මධ්‍යස්ථානයකට එක් වීම සඳහාය. එම කණ්ඩායම අයි එස් හිතවාදීන් බව හෙළි වීමෙන් ඔවුන් එම මධ්‍යස්ථානයෙන් ඉවත් වන ලෙස දැනුම් දී ඇති අතර, ඔවුන් පසුව ඇෆ්ඝනිස්තානයේ අයි එස් සංවිධානය සමග එක් වූ බව ද ටයිම්ස් ඔෆ් ඉන්ඩියා පුවත්පත වාර්තා කළේය. ශ්‍රී ලංකාවේ එක් මුස්ලිම් පාර්ශවයකගේ මූලධර්මවාදී ලක්ෂණ පිළිබඳව කරන ලද අනතුරු ඇඟවීම් නොසලකා හැරීම සම්බන්ධයෙන් අප්‍රේල් 21 වන දා ප්‍රහාරයෙන් පසුව ශ්‍රී ලංකා රජයට දැඩි විවේචන එල්ල විය. මේ අතර, ඉන්දීය බුද්ධි තොරතුරු ඒජන්සි මෙවැනි කණ්ඩායම් පිළිබඳව අවධානය යොමු කර තිබේ. සහරාන් හෂීම් සහ ඔහු ශ්‍රී ලංකාවේ සහ ඉන්දියාවේ ජිහාඩ්වාදීන් සමග පැවැත්වූ සබඳතා පිළිබඳව ඉන්දීය ජාතික බුද්ධි තොරතුරු ඒජන්සිය විමර්ශන පවත්වයි. .මෙම කලාපයේ අන්තවාදී මතවාද ව්‍යාප්ත වීමට බලපා ඇති තවත් තර්ජනයක් වන්නේ, සමාජ මාධ්‍ය ඔස්සේ වෛරී අදහස් ව්‍යාප්ත කිරීමේ ක්‍රියාකාරකම්ය. මාලදිවයින් සහ බංග්ලාදේශය වැනි රටවල මෙම ක්‍රියාකාරකම් මරණීය තර්ජන සහ මාරාන්තික ප්‍රහාර දක්වා වර්ධනය වී තිබේ. මාලදිවයින්හි මෑතකදී \"Murtad) Watch MV\" නමැති සමාජ මාධ්‍ය චැනලයක් ඔස්සේ ඔවුන් \"ඇදහිල්ලට විරුද්ධ පුද්ගලයන්\" ලෙස නම් කළ පුද්ගලයින් පිළිබඳ තොරතුරු සහ ඡායාරූප පළ කෙරිණි .අන්තවාදී ඉස්ලාම් භක්තිකයින්ට අභියෝග කරමින් ලිපි පළ කළ යමීන් රෂීඩ් වැනි ලේඛකයින්ගේ ඝාතන පසුපස එම සමාජ මාධ්‍ය ජාලය සිටි බවට සැක කෙරේ. එවැනි ම ආකාරයේ පහර දීම් බංග්ලාදේශයේ ද සිදුව තිබේ. එම ප්‍රහාරයන්ගේ වගකීම අයි එස් හෝ අල්-ඛයිදා සංවිධානය භාරගෙන තිබිණි. ලෝකයේ සමහර ප්‍රදේශවල අන්තර්ජාලගත අන්තවාදය මර්දනය කිරීමට උත්සහ කර ඇති නමුත් ඉන්දීය අර්ධද්වීපය ආශ්‍රිතව ගැටලුව විසඳීම සඳහා ප්‍රතිපත්තිමය මට්ටමින් සැලකිය යුතු පියවරක් ගෙන නොමැති බව පෙනේ. "}, {"headline": "ඕමාන් ගල්ෆ් කලාපයේ ඉන්ධන නෞකා දෙකක පිපිරීම්: මිසයිල් ප්‍රහාරයක් බවට සැකයක්", "date": "2019 ජුනි 13", "news": "ඕමාන් ගල්ෆ් කලාප මුහුදේදී ඉන්ධන ප්‍රවාහනය කරමින් තිබූ නෞකා දෙකක් තුළ සිදුවූ පිපිරීම්වලින් අනතුරුව එහි සිටි කාර්ය මණ්ඩල සාමාජිකයින් බේරා ගැනීමට හැකිව තිබේ. අදාළ නෞකා හිමිකාර සමාගම් පැවසුවේ, කොකුකා කරෙජස් (Kokuka Courageous) නෞකාවේ සිටි කාර්ය මණ්ඩල සාමාජිකයින් 21 දෙනෙකු සහ ෆ්‍රන්ට් ඇල්ටෙයාර් (Front Altair) නෞකාවේ සිටි කාර්ය මණ්ඩල සාමාජිකයින් 23 දෙනෙකු එලෙස බේරාගෙන ඇති බවය. ඉරාන මාධ්‍ය වාර්තා කළේ, ඉරානය විසින් නෞකා දෙකෙහි සිටි සාමාජිකයින් 44 දෙනෙකු මුදා ගත් බවය. මෙම පිපිරීම්වලට හේතුව මෙතෙක් අනාවරණය වී නොමැත. ඇමෙරිකානු නාවික හමුදාව පැවසුවේ, ඔවුන්ට නැව් ආපදාවට ලක්ව ඇති බවට දුරකතන ඇමතුම් ලැබුණු බවය. මෙම සිදුවීම වාර්තා වූයේ, එක්සත් අරාබි එමීර් රාජ්‍යය ආසන්න මුහුදේදී ඉන්ධන ප්‍රවාහන නෞකා 4කට ප්‍රහාරයක් එල්ල වී මසක් ගතවීමෙන් පසුය. එම ප්‍රහාර සම්බන්ධයෙන් එක්සත් අරාබි එමීර් රාජ්‍යය චෝදනා කළේ, නම හෙළි නොකළ නෞකා බෝම්බ සමග සම්බන්ධ අයෙකු එම ප්‍රහාරයට සම්බන්ධ බවය. ඇමෙරිකාව පැවසුවේ, එම ප්‍රහාරය පසුපස ඉරානය සිටින බවය. කෙසේ වෙතත්, ඉරානය එම චෝදනා ප්‍රතික්ෂේප කර තිබිණි. එම ප්‍රහාර හේතුවෙන් ඕමාන් ගල්ෆ් කලාපය සම්බන්ධයෙන් ඉරානය සහ ඇමෙරිකාව අතර දීර්ඝ කාලයක් පුරා පවතින උණුසුම් තත්ත්වය ඉහළ ගියේය. බ්ලූම්බර්ග් වාර්තා කළේ, බ්‍රහස්පතින්දා (ජූනි 13) සිදුවූ සිද්ධියෙන් පසුව ඉන්ධන මිල 4.5%කින් ඉහළ ගිය බවය.  බහරේන්හි සේවයේ නියුතු ඇමෙරිකානු නාවික හමුදාවේ ජෝෂ් ෆ්‍රේ නිවේදනයක් නිකුත් කරමින් පවසා ඇත්තේ, \"ආපදාවට ලක්ව ඇති බව දැනුම් දීම සඳහා සිය නාවික බලකායන්ට වෙන වෙන ම දුරකතන ඇමතුම් දෙකක් ලැබී තිබුණු,\" බවය. \"එම කලාපයේ ඇමෙරිකානු නෞකා තියෙනවා. ඔවුන් සහය දෙනු ඇති.\" එක්සත් රාජධානියේ රාජකීය නාවික හමුදාවට අනුබද්ධ එක්සත් රාජධානි මුහුදු වෙළෙඳ මෙහෙයුම් ආයතනය අනතුරු ඇඟවීමක් නිකුත් කරමින් නිවේදනය කළේ, අදාළ මුහුදු කලාපයේ \"බරපතළ අවදානමක්\" පවතින බවය. ෆ්‍රන්ට් ඇල්ටෙයාර් නෞකාව භාවිත කරන තායිවානයේ රාජ්‍ය ඉන්ධන පිරිපහදු ආයතනයේ ප්‍රකාශක වූ අයි ෆන්ග් (Wu I-fang) පැවසුවේ, එම නෞකාව නැප්තා නමැති බොර තෙල් ටොන් 75000ක් ප්‍රවාහනය කරමින් තිබූ බවය. සිය නෞකාවට \"මිසයිල ප්‍රහාරයක් එල්ල වූ බවට සැක කරන,\" බව ද ඔහු සඳහන් කළේය. කෙසේ වෙතත් එය මිසයිල ප්‍රහාරයක් ද යන්න මෙතෙක් තහවුරු වී නොමැත. තවත් තහවුරු නොකළ වාර්තාවල සඳහන් වූයේ, එය බෝම්බ ප්‍රහාරයක් බවය. ඔහු ප්‍රකාශ කළේ, එම නෞකාවේ සිටි සියලු කාර්ය මණ්ඩල සාමාජිකයින් බේරා ගත් බවය. නෞකාවේ හිමිකාරත්වය දරන නෝර්වේ සමාගමක් වන ෆ්‍රන්ට්ලයින් සමාගම පැවසුවේ, නෞකාව ගිනිබත් වූ බවය. මේ අතර, පැනමා ධජය රැගත් කොකුකා කරෙජස් නෞකාව හිමි බී එස් එම් ෂිප් මැනේජ්මන්ට් සමාගම පැවසුවේ, කාර්ය මණ්ඩලය නෞකාව අතහැර ආසන්නයේ යාත්‍රා කරමින් තිබූ නෞකාවක සහයෙන් දිවි බේරාගෙන ඇති බවය. එම නෞකාව මෙතනෝල් ප්‍රවාහනය කරමින් තිබී ඇති අතර එය මුහුදුබත් වීමේ අවදානමක් නැතැයි සමාගමේ ප්‍රකාශකයෙකු පැවසීය. එම නෞකාව මේ වන විට පවතින්නේ, එක්සත් අරාබි එමීර් රාජ්‍යයට සැතපුම් 80ක් සහ ඉරානයට සැතපුම් 16ක් දුරිනි. ජනාධිපති ඩොනල්ඩ් ට්‍රම්ප් යටතේ ඇමෙරිකාව ඉරානයට එරෙහිව දැඩි ප්‍රතිපත්තියක් අනුගමනය කරමින් සිටින අතර ඔවුන් චෝදනා කරන්නේ, මැද පෙරදිග අස්ථාවර කිරීමට ඉරානය ක්‍රියා කරන බවටය. එම මුහුදු කලාපයේ ඇමෙරිකා ආරක්ෂක බළකායන්ට ඉරාන හිතවාදී හමුදාවලින් ප්‍රහාරයක් එල්ල විය හැකි බව පවසමින් පසුගිය මැයි මාසයේදී ඇමෙරිකාව ගුවන් යානා ප්‍රහාරක කණ්ඩායමක් ද පිටත් කර යැවීය. ඉරානය ඇමෙරිකාවේ ප්‍රකාශ ප්‍රතික්ෂේප කළ අතර ඔවුහු ඇමෙරිකාව ආක්‍රමණශීලී ලෙස හැසිරෙන බවට චෝදනා කළහ. මැද පෙරදිග කලාපීය රටවල් වන කටාර්, සෞදි අරාබිය, කුවේට් සහ එක්සත් අරාබි එමීර් රාජ්‍යය යන රටවල විදෙස් ශ්‍රමිකයින්ගෙන් 79%ක ප්‍රතිශතයක් නියෝජනය කරනුයේ ශ්‍රී ලාංකිකයින්ය. 2017 වසරේ ශ්‍රී ලංකා විදේශ සේවා නියුක්ති කාර්යාංශය නිකුත් කළ වාර්තාව අනුව, විදෙස් රටවල සේවය කරන සමස්ත ශ්‍රී ලාංකිකයින්ගෙන් 90%ක ප්‍රතිශතයක් සේවය කරනුයේ මැද පෙරදිග රටවලය. එම වසරේදී ශ්‍රී ලාංකික විදේශ ශ්‍රමිකයින් 291 දෙනෙකු මියගොස් ඇතැයි එම වාර්තාවේ සඳහන් වේ. "}, {"headline": "ජනප්‍රිය පුවත්", "date": null, "news": ""}]